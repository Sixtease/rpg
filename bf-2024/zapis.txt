Nina a Bárt se sešli ve vsi jménem Budíkov, kam přišel zraněný posel neschopný další cesty a svěřil jim doručení dopisu do Temnohvozdu Radomíru Černohorskému. Dal jim zálohu 15 stříbrných každému a slib odměny od adresáta. Výzvu přijali a dali se na cestu. Třetí den před rozedněním (byli i přes noc na cestě) je přepadli lupiči. Požadovali za průchod 60 zlatých. Nina (s vysokým charismatem a hodem 20 na d20) je přesvědčila, že se mají spokojit s 5 zlatými. 5 zlatých jim dali (každý půlku) a pokračovali v cestě. Teď se rozmýšlejí, zda lupiče zpět sami mají přepadnout. dostávají psaní v Budíkově pro Radomíra a dostávají se k banditům.

Dopis, který nesou Radomíru Černohorskému do Temnohvozdu, je prosba o pomoc od jeho syna, kterého zajali ve městě, který s Temnohvozdem soupeří.


Pupík a Igor loví bandity
    Zadavatel: Vrchnostenský posel z města Kamenice
    NPC společníci: Můžou to být najatí žoldnéři nebo místní dobrovolníci. Navrhuji dva, například:
        Marek (bojovník): Odvážný, ale příliš sebevědomý. Nosí meč a štít.
        Magdaléna (lovkyně): Zručná se střelnými zbraněmi, která má osobní důvod k boji s bandity (např. ztratila bratra při jejich útoku).
Igor a Pupík doprovázeni Magdalénou a Markem přijímají ve Vířicích vrchostenskou výzvu zneškodnit bandity.
Hrdinové přepadli tábor banditů v noci, překonali dvoučlennou hlídku a tři bandity v táboře, zbylých sedm včetně velitele zajali. O druhém táboře se dozvěděli z rozhovorů zajatců. Marek v boji padl, Magdaléna byla zraněna šípem a nebude se dál účastnit, tedy záměr se vydařil.

Cestou s bandity do Kamenice Igor nachází starou hrobku, vyčištěním studánek v okolí ji magicky otvírá, uvnitř poráží kostlivce a bere si magickou hůl.

Igor s Pupíkem odvedli zajaté bandity do Kamenice, dostali od strážných potvrzení, oslovil je Šprt Vejmluva s žádostí o špehování v Temnohvozdu s odměnou 10zl. za každou použitelnou informaci.

Pak se vydali hledat druhý tábor banditů. Tam se setkali s Ninou a Bártem. Lupiče přemohli dobře mířeným kouzlem uspání od Niny, zajali je a spojili se v jednu družinu. Po cestě na Temnohvozd, kam Bárt a Nina jdou s dopisem a Pupík s Igorem jdou na výzvědy pro Kamenici, v tvrzi kamenických pánů odevzdali zajaté lupiče a nechali si vystavit potvrzení.

Všichni pokračují na Temnohvozd. Nacházejí stržený most a nacházejí osadu Dřívkov.

V Dřívkově dostala družina čtyři úkoly, každý hrdina si musel vzít jeden. Byly to: 1) darovat některý ze svých osobních předmětů (Pupík daroval svoji dýku), 2) zodpovědět hádenku o ohni, kterou's mi navrhl (vzal si Igor), přemoci nejsilnějšího mladíka z osady v pěstním souboji (vzal si Bárt a vyhrál na dvě rány) a složit na Dřívkov opěvnou báseň (vzala si Nina). Osadníci byli z výkonů nadšeni a stařešina rád navedl družinu na vstup do podchodu do Temnohvozdu. Kouzelnou studánku hrdinové minuli, aniž by věděli, že je kouzelná -- nenapadlo je se zeptat. V podchodu v dramatickém souboji s přízrakem, kde Elka správně měla umřít, ale z rozhodnutí GM jí zbyl jeden život, nakonec vyhráli, odnesli si poklady, přemohli ještě 4 obří krysy, na pasti nenarazili a jsou teď u východu na straně Temnohvozdu.

Tam předávají dopis a Radomír je prosí o záchranu syna.

Zde je návrh vedlejšího úkolu od Ellarian Vítrunes, který zahrnuje magii, záhady a zapojení hráčů do prostředí Temnohvozdu:
Vedlejší úkol: "Runy Temného pramene"
Zadání úkolu: Ellarian vysvětluje, že magická rovnováha Temnohvozdu byla nedávno narušena v oblasti zvané Temný pramen – malá, odlehlá tůň v hlubinách lesa, kde se sbíhají prastaré magické proudy. Něco způsobilo, že magická energie z tohoto místa uniká a negativně ovlivňuje okolní les.
Ellarian podezřívá, že někdo poškodil ochranné runy kolem pramene, což narušilo jeho rovnováhu. Hrdiny požádá, aby runy znovu aktivovali, než škody způsobí větší chaos.
Cíl úkolu:
    Najít Temný pramen – místo je vzdálené asi hodinu cesty od Srdce Temnohvozdu.
    Opravit runy – obnovit ochrannou magii tím, že správně uspořádají magické symboly vyryté do kamenů kolem pramene.
    Vypořádat se s hrozbou – na místě se objevila bytost zrozená z narušené magie, která pramen střeží.
Nina úkol plní a dostává odměnou výuku kouzel.

Jdou zpět do Kamenice. Když Igor šel pro "královskou odměnu" za knížetem pánem z Kamenice za zlikvidování banditů, dostal jen bezcenný odzak. Ivo se naštval a poprosil Elku, aby Nina na knížete pána zakouzlila Charm Person a vymámila z něho peníze. To se povedlo (dostala 1500) a kníže pán je zatím pod vlivem kouzla. Nina má vysokou inteligenci a charisma. Ardon Elce řekl toto: "Můj kouzelnický rod měl a po celé generace rozvíjel rodinný magický grimoár. Když zemřel můj děd, kamenická vrchnost jeho majetek zabavila a grimoár je teď v knížecí knihovně, kde slouží jen na parádu, aby se kníže pán měl čím chlubit návštěvníkům. Patří mně! Je to obrovská nespravedlnost, že ta převzácná kniha trčí u toho senilního nafoukance! Na mně si ale dává velký pozor, nemám už léta jak se knihy zmocnit. Tebe ale nepodezírá, jen po tobě teď touží. Slib knížeti pánovi, že s ním povečeříš, když tě nechá jedno odpoledne o samotě studovat v jeho knihovně. Pokud s ním nechceš být o samotě, řekni, že s ním chceš večeřet na vrchnostenském plese, tam bude mnoho lidí a nic si k tobě nebude moci dovolit. Přines mi tu knihu a nechám tě v ní studovat, je to cesta k tvorbě vlastních kouzel."

Nina grimoár získala, silně těží z toho, že kníže pán je stále očarovaný (charm person). Odměnou jí je, že v grimoáru může studovat a postupně pracovat na vývoji vlastních kouzel. Ardon je nyní k Nině velmi přátelský, začal ji skoro považovat za svoji žačku.

Igor vyslechl rozhovor Šprta a Dareka, kde Šprt slíbil za diverzní akci proti Temnohvozdu Darekovi 2000. Igor se pokusil Dareka sledovat, ale Darek ho odhalil. V boji muže proti muži ho porazil, až Igorovi došly všechny hit pointy. To se ale odehrálo u chrámu. Mniši, kteří mají Igora za bratra, ho vzkřísili, ale Igor jim teď dluží buď 600 nebo velkou službu. Igor ještě té samé noci šel potají do Darekova dvora, kde dal jeho koni do pití odvar z uspávací byliny. Ráno pak v dalším boji před městskými branami Dareka udolal, ovšem stráže si všimli zchromlého Darekova koně, takže neúspěch Darekovy mise je pravděpodobně prozrazen.

Igor v touze po 2000, které měl Darek slíbené, přepadl doma Šprta a porařilo se mu ho porazit v boji. Zatkly ho ale stráže a v bezvědomi ho odvedly do šatlavy.

Pupík s Ninou a Popi (epizodní postavou) šli vysvobodit Vojena. Opět díky trvajícímu očarování knížete pána si Nina vyptala návštěv vězňů. Stráže družinu dovedly do šatlavy, kde uviděli i zavřeného Igora. Díky Pupíkově šikovnosti, Ninině charismatu a připraveným lektvarům neviditelnosti se jim podařilo z vězení dostat Vojena i Igora. Všichni jsou teď zpátky na pokoji v hospodě, stále neviditelní, a domlouvají se na dalším postupu. Igor je zhrzen z toho, že přišel o všechen majetek.

Bárt zatím přichází na stopu únosců dětí, únosce poráží a děti osvobozuje a vede je do Temnohvozdu. Po cestě jedno dítě zachrání od rozzlobené bachyně, pomůže kořenovému duchovi a za odměnu najde zakopanou plátovou zbroj, dá osamnělému vlkovi maso, aby nenapadl děti, odevzdá jedno dítě v Budíkově, dvě v jiné vesničce, zamiluje se do něj u veselky jedna místní dívka, přenese děti přes kluzký jez, uklidní podezřívavé pastevce, vyplaší toulavého psa, setká se s lidmi v Dřívkově, provede děti labyrintem, odevzdá zbylé čtyři v Temnohvozdu a za odměnu si vybere ochočeného vlka.

Mezitím Pupík, Igor a Nina jdou západní cestou s Vojenem na Temnohvozd.
Po dni a půl došli do malé vesničky. Tam poprosili místního rolníka o koně a poníka. Nabídl jim je za to, když vesnici zbaví stáda divočáků, kteří ničí úrodu.
Hrdinové stádo vepřů zahnali daleko od vesnice a vysloužili si koně a poníka. Dali navíc za nocleh štědrých 20 stříbrných, dostali proviant a pokračují v cestě.
Potkávají tři obří ještěry a zahánějí je.
Dostali se až k propasti se strženým mostem. Díky kotvě a lanu překážku překonali, ačkoliv Nina upadla a jen stěží ji vytáhli. Koně museli nechat na druhé straně.
V Elevterách pro kováře nacházejí ještěří šupiny, za což Igor dostává plátovou zbroj. Přepadají je lovci odměn, ale jsou poraženi.

Družina se vydala z Elévter dál k velehorám, přešli úzký hřeben hor a dostali se k opuštěnému hradu, kde je zastavil drak. Promluvil s nimi, dal jim radu, aby zůstávali na straně dobra nebo rovnováhy, ale varovali se zla a nechal pozdravovat Radomíra. Družina úspěšně dorazila do Srdce Temnohvozdu, kde je k Radomírově věži doprovázel velký průvod elfů. Radomír se šťastně setkal s Vojenem, Igor stručně vylíčil průběh událostí a varoval Radomíra před tím, že kameničtí (jeho vinou) vědí o průchodu skrz labyrint. Radomír jim řekl, že labyrint zajistil, ale kameničtí bohužel srovnali se zemí Dřívkov. Družinu odměnil 100,- pro každého s omluvou, že financemi teď neoplývá, ale dal jim postradatelné drahé elfí šperky, které mohou draho prodat v lidských městech, dále každému magický předmět: Nině róbu AC 14, Pupíkovi rukavice, které usnadňují lezení po stěnách, a Igorovi válečné kladivo +1 / 2d6 proti nemrtvým a štít +1.

U Radomíra se setkávají všichni čtyři: Nina, Bárt, Igor a Pupík. Dostávají na výběr z několika možností další spolupráce:
- zrušit závislost Branky na surovinách z Kamenice
- odstranit kamenického ministra
- narušit operace ve východním lese

Hlavně jim ale Radomír doporučil jít do trosek Dřívkova a podívat se, zda tam někdo nepotřebuje pomoc.

Prošli labyrintem a s pomocí veverky odlákavše stráže všichni prošli na druhou stranu. Kromě Igora, který spadl na čumák a pak chtěl bojovat, ale radši utekl zpátky.

Trojice Bárt, Nina a Pupík na druhé straně Temnohvozdu následovali stopu, kterou chytil Rychlík a šli tak kolem poustevníka. Ten jim dal radu, že mají jít do města Branky.
Když stopovali dál, došli ke skupince Temnohvozdských zvědů, kteří zůstali uvěznění na jižní straně masivu. Od návštěvy trosek Dřívkova je odradili s tím, že je tam dnes hustá mlha. Vrátili se s nimi ke vchodu do labyrintu, Nina uspala stráže a prošli zpátky.

Nina postoupil na 3. úroveň, navštívila čarodějku, které už říká "babička", a poprosila ji o práci, za kterou by si mohla vysloužit naučení kouzel druhé úrovně.
Babička ji poprosila o obnovu magické zátarasy praskliny ve skalním masivu. Potřebovala na to květ Lunovky, kapku krve z jednorožce a popel z mohutného dubu. Sebrala větvičku spadlou z centrálního dubu, kde bydlí Radomír, pak hledala mýtinku, kde roste Lunovka. Našla ji, ale neopatrností Lunovky vyplašila a ty stáhly květy. Našla další mýtinku, veverka utrhla květ a jala se hledat jednorožce. Po několika pokusech našla magické místo se studánkou. Chvíli vyčkávala, až přišel pít jednorožec. Oslovila ho, vysvětlila mu situaci a on si nechal odebrat kapku krve.
Nina našla oltář, spálila na popel dubovou větvičku, obnovila na oltáři magické přísady a vrátila se do Srdce Temnohvozdu přespat.
Ráno navštívila babičku a započala studium Levitace a Neviditelnosti.
Od Vojena se ještě naučila zrcadlový obraz.

Nina poprosila babičku o další práci. Řekla jí o doručení dopisi jejímu milému, který se zapomněl při dobrodružství ve starobylé hrobce plné artefaktů. Nina převzala dopis, nalezla hrobku podle mapky, pro otvírání brány měla zodpovědět hádanku "co je cennější než zlato?" Odpovědí "duše" bránu otevřela. Past z "minového pole" zapastěných dlaždic překonala levitací. V další místnosti na ni zaútočili dva kostlivci. Odlevitovala zpátky a nalákala je na zapastěné dlaždice. Jednoho past dostala, druhého udolala magickou střelou. Sebrala 20 stříbrňáků a prsten, který dokáže na 1 hodinu zneviditelnit malý předmět (i veverku). V druhém patře přespala u nachystaného lůžka a narazila na další magickou bránu. Ta bránila vstupu prvnímu procházejícímu objektu. Nechala veverku zatlačit, sama tak mohla projít a veverku pak rychlým pohybem vtáhla. V další místnosti narazila na ducha, který jí dal další hádanku, a sice "jaké břímě každý člověk nese a nikdy nevidí?" Odpověděla "tíži srdce", což nebyla očekávaná odpověď (minulost), ale ducha uspokojila. Došla až na konec hrobky, kde našla Armina. Dala mu dopis a on se rozhodl jít s ní zpět k čarodějce. Za odměnu ji naučila kouzlo "web" (pavučina).

Pupík, Nina a Bárt se sešli, aby se vydali na další cestu. Z možností, které se jim nabízely, si vybrali návštěvu Branky. Informovali o tom Radomíra, ten jim doporučil se dobře připravit, tak nakoupili zásoby na 7 dní, Nina si koupila hamaku a jsou připraveni vyrazit.

Pupík, Nina a Bárt vyrazili spolu směrem k Brance na sever. Zanedlouho je zastihla hustá mlha každý zjistili, že jsou zavření ve věži, každý sám. Nina našla lístek s nápisem, že má hledat světlo. Jedna z cihel se třpytila. Zmáčkla ji a otevřely se tajné dveře vedoucí do podobné věže. Bárt se octl ve věži, která měla východ zatarasený velkým trolem s kyjem. Ten se mu posmíval a sám mu prozradil, že oslabit ho může jen tím, když přesně zopakuje, co mu říká, načež Bártovi pohrozil "Rozmašíruju tě!" Bárt to na několikátý pokus zopakoval a trola zasáhl. Další dvě kola probíhala podobně s jinými průpověďmi. Uprázdněný vchod Bárta dovedl do další věže, kde se setkal s Rychlíkem a s Elkou.
Z věže, kde se setkali, vedly dveře do chodby s dlaždicemi, na kterých byly hvězdy, trojúhelníky a kolečka. Visela zde další cedulka, na které stálo, že cesta veda přes hvězdy. Na dvou hvězdách ale byly položeny těžké kameny. Bárt tedy k nim přišel a odhodil je na vedlejsí dlaždice. Jeden hodil na dlaždici s trojúhelníkem a kámen se rozžhavil. Druhý na políčko s kroužkem a ten se zmrazil. Po hvězdách pak nejdřív Nina, potom Bárt přeskákali na druhou stranu, každý jednou zakop a ztrativ 1HP.
V další místnosti byla socha, která držela v rukou nápis s hádankou: "Co má každý, ale jen hlupák tím plýtvá?" Nina přišla s odpovědí "život" a "čas", obě byly uznány a dveře se otevřely.
V další místnosti byla vyvýšená plošina a na ní tři ovládací prvky: spínač, páka a kolečko. Dole pak bylo ústí roury, kde tichý hlas napovídal, co má Bárt předat Nině za vzkaz. Nina ho slyšela, jen když opakoval přesně: "Nejdříve kruhem otoč trochu doprava, za druhé dřevěný trám nahoru, nakonec zmáčkni čudlík čili výčnělek." Nina tak učinila a otevřely se dveře do další místnosti.
Zde byly tři sošky, každá držela v rukou hůl, jedna hleděla vzhůru, jedna přímo a jedna dolů. Byla zde k sestavení na kousíčky rozdělená věta: "Kdo se dívá přímo, svádí z cesty, ale vzhůru hledící radí dobře." Po složení Nina zatáhla za hůl sošky hledící nahoru a otevřely se poslední dveře, které je dovedly ven, kde už čekal Pupík a koně.

Pupík, Nina a Bárt pokračovali od elfí věže na sever. Pupík se odpojil a Nina s Bártem pokračovali spolu. Po několika dnech se krajina změnila z lesa na step a hrdinové museli začít spotřebovávat zásoby. Hrdiny začala pronásledovat smečka hladových vlků. Další večer se kolem nich srotili. Nina zapálila svoji hamaku, aby je odstrašila, ale když dohořela, zaútočili. Nina zkusila jednoho zpacifikovat holí (Elka hodila na zásah 20 a na poškození 6) a poprvé v životě na jednu ránu skolila protivníka. Vlk se rozplácl jak široký tak dlouhý. Bárt jedním sekem rozkrojil tři vlky najednou. Ostatní se dali na útěk, ale ještě Bárt stihl jednoho omráčit. Utábořili se a ráno putovali dál.
Po další noci našli Bártův batoh otevřený, věci roztahané a část zásob jídla zmizelých. Veverka Nině hlásila, že tam byli duchové vlků a že se hrozně bála. I Rychlík se krčil a třásl strachy.
Když putovali další den, zjistili že se točí v kruhu. Utábořili se na jiném místě, Nina zkonstruovala geniální past na vlky, perfektně utěsnili stan a postavili Bárta na stráž. Kolem půlnoci slyšel Bárt sklapnutí pasti a vytí. Otevřel stan a uviděl 12 vlčích duchů se svítícíma očima. Tři z nich prosvištěli kolem a skrz něho a vrhli se na batohy. Bárt vzal batohy do náruče, vlci se ho pokusili povalit, ale Bárt to ustál. Zakřičel, tím vzbudil ostatní, vlci se sebrali a utekli. Po vášnivé diskuzi, co se to děje a co s tím budou dělat, se vydali na další cestu. Začala jim docházet voda a zásoby, a tak příjezd hrozivé skupiny Tatarů na koních vnímali spíš jako vysvobození než jako hrozbu.
Tataři jim dali tři úkoly, aby se přesvědčili, zda jsou hodni jejich důvěry. Úkoly byly 1) zkrotit divokého koně, 2) uhodnout hádanku a 3) překonat ve střelbě jejich nejlepšího lučištníka.
Prvního úkolu se zhostila k jejich (i mému) velkému údivu Nina. Pokusila se vyslat veverku, aby se s koněm domluvila. Několikrát ji málem setřásl, ale nakonec tak jako tak ignoroval její snahu o komunikaci. Nina se pokusila ještě klidným způsobem koně zkrotit sama, ale ten na ni nereagoval. Vstoupil do toho Bárt a šel na koně obratností a silou. Vyskočil na něho, ale kůň ho bolestivě shodil na zem. Bárt si natloukl, ale zkusil to znova, ovšem bez úspěchu. Kůň se ho pokusil kopnout a Bárt to už už chtěl vzdát a odejít (s tím, že to je blbé), ale ještě se pokusil koni dát pořádný kopanec do čumáku. To se mu povedlo, koně trochu přiomráčil, vyskočil na něho a zkrotil ho.
Druhým úkolem byla hádanka. Bárt i Nina se ho chtěli zhostit. Hádanka zněla: „Jsem ticho a hluk, neviditelný i všudypřítomný. Ztrácím se v klidu, ale nikdy nejsem poražen. Co jsem?“ Nina okamžitě vyhrkla: "Vítr". To byla správná odpověď a druhý úkol splněn.
Bárt byl ovšem rozčarován, že uhodnout hádanku byl jeho úkol a tak se dral na třetí zkoušku, ačkoliv v lukostřelbě vyniká Pupík. S tatarským mladým sebevědomým střelcem Kurdanem měli oba přesně stejné šance. Střílelo se ze 150 kroků na kůl. Při hodu 13 a víc byl zásah a vyšší skóre znamenalo přesnější zásah a tím výhru kola. Střílelo se na 10 kol, při remíze o rozdíl 2 bodů. Po desátém kole byla remíza, ale 11. i 12. kolo vyhrál Kurdan a tím Bárta porazil.
Při vyhlašování vítěze "Vítězem je ..." vykřikl Bárt (napůl z legrace napůl z frustrace) svoje jméno, čímž ze sebe před Tatary udělal naprostého ubožáka. Bárt (hráč) to nesl s velkým pláčem a vzdorem. Všichni ostatní seděli v jurtě a čekali na vůdcova slova, ten nechal ještě doznít klid, aby každý strávil zážitky ze soutěže (čímž se prolínaly Bártovy vzlyky v reálném světě). Když jsem (já, GM) nereflektoval na Bártovu námitku, že to řekl mimo hru, opustil Bárt (postava) stan a šel pryč. Vůdce ho nechal odejít a vyhlásil, že družina se zkoušky zhostila s odvahou a získala si přízeň stepi. Duchů ani bloudění se již bát nemusí. Dále řekl, že chtěl družině jako odměnu nabídnout koně, ale teď pro to neshledává vhodný okamžik.
Za Bártem vyšel Kurdan, aby mu vyjádřil respekt, ale Bárt to odmítl a odešel.
Loučíme se v rozjitřeném duchu, ale dobrodružství je úspěšně za námi, hrdinové mají proviant na dalších 7 dní a každý 500 zkušeností.

Pupík, Nina a Bárt dorazili až k břehu řeku Urgamy a dali se doleva, tj. na západ směrem k Atě a Brance. Potkali kamenickou karavanu, od které se dozvěděli, že jiná karavana z Kamenice s cenným nákladem včetně darů pro purkmistra. Rozhodli se karavanu pokusit vystopovat. Nina zakouzlila na Pupíka levitaci, Pupík karavanu v dálce spatřil a vydali se jejím směrem. Příští den zrána ke karavaně dorazili. Bylo u ní šest tatarských lupičů. Bárt vypil lektvar neviditelnosti, Elka na sebe zakouzlila štít, pupík šel se zvířaty bokem, ale na dostřel. Bárt začal v neviditelnosti lámat lupičům luky a Nina je zdálky oslovila. Vyzvala je, aby okamžitě zmizeli. Lupiči ji brali vážně, protože neviditelného Bárta považovali za její kouzlo. Dva utekli, ale čtyři se rozhodli o kořist bojovat. Dva z lupičů padli, načež dva zbylí utekli.
Hrdinové našli polomrtvého koně, kterého Nina uzdravila lektvarem léčení. Prohledali vozy. Bárt se vlámal do všech truhel a beden v předním voze a rozkopl jeden sud s vínem. V zadním voze našli jediného přeživšího výpravy.
Nyní se rozhodují, jak naložit s nákladem.

Dorazili s karavanou do Aty, kde se o ni ale přihlásila Kamenická obchodní společnost. Arogantně se pokusili ji bez vybavování převzít, což dopálilo Pupíka, který kamenického obchodníka seřval a vyjednal pro každého 300 stříbrných a navrácení koní.

Věštec v Atě Pupíkovi vyvěštil přátelství s malým přítelem a možnost zbohatnout u Mořské panny.

Hrdinové dorazili do Branky. Sirotek Štěpán se jich ujal, za 2 stříbrné je zavedl na hradby a ukázal jim celé město z ptačí perspektivy. Pak je dovedl do Starého přístavu, ale začal nervóznět. Pupík všechno prohlédl a slíbil mu odměnu, když jim řekne pravdu a odvede je do bezpečí. Štěpán to hned přijal, ale už bylo pozdě a zločinci je obklíčili z obou stran v úzké uličce. Nina okouzlila (charm) jejich vůdce, Rychlík zastrašil ty dva na druhé straně, ti úlekem padli na jednu hromadu a hrdinové přes ně utekli do bezpečí i se Štěpánem.
Byl čas oběda, tak je Štěpán zavedl do jedné hospody, kam pouští se zvířaty, dá se bez příplatku sedět v separé salonku a mají tam výborného pečeného bažanta.
Při jídle jim Štěpán vysvětlil, že se jako sirotek živí voděním cizinců do léčky lupičům. Jeho rodiče se oba udřeli ve Starém přístavu. Má kamarádku Anežku, skrz kterou ho budou určitě vydírat, aby k nim šel pracovat zpátky. Hrdinové se rozhodli Anežku bez prodlení osvobodit.
Anežka pracovala v Hlavním (novém) přístavu. Štěpán je zavedl na stěžeň jedné zadokované lodi, kde se znal se strážným. Pohledem prohlédávali přístav, až Anežku zahlédli. Vymysleli plán, že Nina zůstane na stěžni, a bude koordinovat akci. Bárt půjde hlídat k mostu, kdyby bylo potřeba odlákat stráže, až budou se Štěpánem a Anežkou utíkat z přístavu, a Pupík se Štěpánem utíkali k Anežce. Ninu napadlo na papír napsat pro Anežku vzkaz, že jí hrozí nebezpečí, aby hned šla za Štěpánem, který je nablízku, dala ho veverce za obojek, vyslala ji za Anežkou. Veverka skočila ze stěžně a doplachtila přímo k Anežce. Anežka (náhodou -- hodila 01 na procentním hodu) uměla číst, přečetla si psaní a začala horečně hledat Štěpána. V tu ránu ale chňapl jeden ze "zaměstnavatelů" jménem Ruda Anežku za ruku a začal ji vláčet pryč, aby ji zavřel. Nina si toho všimla, zdálky ho usmažila magickou střelou, Pupík se Štěpánem i Bárt ji dohonili, odvedli na smluvené místo (za hospodou, kde před tím jedli) a tam všechno vysvětlili.
Bárt daroval Štěpánovi 100 stříbrných (skoro všechny svoje peníze) a začali spolu vymýšlet, jak by se mohli s Anežkou začít živit. Nina trvá na tom, že nejlepší by bylo odvést je do Temnohvozdu, ale Štěpán i Anežka chtějí zůstat v Brance. Jeden z nápadů bylo, že by jim mohli zařídit prodejní stánek v trhové čtvrti a nechat je pracovat jako oficiální průvodce nebo pouliční umělce. Bude ale potřeba zlikvidovat zbytek pasácké bandy, aby pro ně bylo ve městě bezpečno.

Bárt se odpojil, zatímco Pupík, Nina, Štěpán a Anežka se rozhodli najít oběti, které zločinci okradli, zločince zajmout je a dát je k soudu, kde je oběti usvědčí. Štěpán vyhledal Borka, jednoho z dalších dětí, a řekl mu, co se chystá. Požádal ho, aby vylákal zaměstnavatele do jiné uličky ve Starém přístavu, že tam dovede početnou skupinu velmi bohatých cestujících. Borek spolupracoval a skutečně všechny čtyři zbývající gaunery na místo dovedl. Tam čekali Nina s Pupíkem, Anežka a Štěpán se radši drželi dál. Strhl se tuhý boj. Bárt a Igor trpce chyběli a Nina s Pupíkem jednak vůbec netaktizovali, měli velkou smůlu na hody kostkami a naopak gauneři odolávali všem pokusům s uspávacími šípy i normálním útokům jako lvi. Když Nina měla jediný zbývající hit point, zneviditelnila se a Pupík se dostal taky téměř na dno. Nakonec je všechny udolali, ale z posledních zbytečků síly.
Svázané je přivedli zpátky do jejich brlohu a šli se léčit.

Mezitím Igor v Temnohvozdu zjistil, že elfové zavedli systém průchodu labyrintem a to tak, že k východu na jižní straně nainstalovali magický předmět, který dá neviditelnost a neslyšitelnost každému, kdo u sebe má jiný magický předmět, takzvanou propustku. Těchto propustek je zatím jenom pár, ale vyrábějí se další, aby obyvatelé Temnohvozdu se mohli dostat na druhou stranu a zpátky bez konfrontace s kamenickými.
Igor si jednu propustku vyprosil a šel se podívat na trosky Dřívkova. Našel jen vypálené a rozbořené domy a opodál jednoho muže, který sbíral dřevo. Myslel si, že tady už nic nezmůže, a zeptal se ho, kudy do nejbližšího města. Ten mu řekl o Kamenici, Atě a Brance. Igor se nerozmýšlel a vydal se na východ podél masivu, aby došel k obchodní stezce na Branku.
Když jednou přespal, jeho bůh mu při modlitbě řekl, že má pomoct s obnovou Dřívkova. Otočil se tedy a šel zpátky. Tentokrát tam už našel krom onoho muže ještě další pár. Začal jim beze slova pomáhat se stavbou nové osady. Z jejich rozhovorů vyrozuměl, že voda v dřívkovské studánce je magická a pomáhá zklidňovat a léčit běsy. Napustil tedy vodu ze studánky, proplížil se k nádrži s vodou v táboře kamenické posádky, a přilil jim ji tam, jakož tam i hodil trs bylinek od studánky. Kameničtí vojáci se tím zklidní a nebudou už mít potřebu Dřívkov ohrožovat.
Dále vyrozuměl, že onen muž, kterého prve u trosek Dřívkova potkal, má nevěstu ve Šternově, na východním konci skalního masivu. Jeho rodiče byli proti svatbě, ale jsou už po smrti, takže se mohou vzít. Poprosil Igora, aby za ní skočil a vyřídil jí, že za ním může přijít a mohou spolu žít. Igor vyhověl a docestoval do Šternova. Vyhledal tam Liběnu, nevěstu muže z Dřívkova, ta poděkovala za novinu, a poprosila Igora, jestli by nevyřídil jejímu otci v Brance, že bude svatba, a aby přijel. Otec že mu za doručení zprávy jistě něco dá.
Igor se tedy vydal po obchodní cestě do Branky. V Atě se nezdržel, jen prodal šperky od Radomíra a navštívil šamana, který už neměl prakticky nic na prodej.
Za pár dní došel do Branky, vyhledal Liběnina otce Václava Hromka a vyřídil mu zprávu. Václav ho pozval na pivo, nechal si všechno povyprávět, dal mu za odměnu 40 stříbrných a tip na Hynka Drápka, který je z Dřívkova, pracuje v Hlavním přístavu a možná se bude chtít vrátit. Igor ho našel, povyprávěl mu o osudu Dřívkova, načež Hynek řekl, že se tam rád vydá, aby pomohl vesnici obnovit. Odcestuje ale asi až za týden se svojí ženou.
Při tom došlo k nehodě, kde se zranil Hynkův spolupracovník. Chtěl se nechat odvést od lazaretu, ale Igor mu zranění ošetřil kouzlem. Když už se ale zmínil lazaret, byla tam ještě jedna žena jménem Máca, která byla ošklivě potlučená od nehody při práci a potřebovala do lazaretu doprovodit.
Igor ji doprovodil, ale narazili na to, že lazaret má plnou kapacitu kvůli urozenému hypochondrovi, který se tam roztahuje a vytěžuje většinu personálu.
Igor se domluvil s hlavním lékařem na léčce. Převlékl se za lékaře a vydával se za trpasličího odborníka. Na migrénu hypochondrovi naordinoval lžičku pelyňku rozkousat třikrát denně. Na kašel prášek z pálivých papriček fouknout do hrdla. Šlechtic když medicínu dostal, ztropil velký povyk a lazaret chvatně opustil. Doktor i Igor se smáli, až se za břicho popadali. Co si doktor kvůli strachu z vrchnosti nemohl dovolit, zastal Igor báječně.

V lazaretu potkal Igor Pupíka, který se šel nechat zkontrolovat po vyléčení v chrámě. Povyprávěli si vzájemně, co zažili, a Igor se přidal k Pupíkovi na misi předání gaunerů, co využívali sirotky, spravedlnosti. Obeslali svědky, aby se dostavili na strážnici, v gaunerském brlohu zločince vyzvedli, svézané dovedli na strážnici, vše ohlásili a předali do vazby. Pro děti tím skončila hrozba dalšího padnutí do jejich rukou.
Igora napadlo, že by se děti mohli chtít přidat k Hynkovi a začít nový život v Dřívkově. Štěpán s Anežkou odmítli, ti chtějí zůstat v Brance, ale ostatní děti se nechali dovést k Hynkovi a seznamují se.
Pupík a Igor rozdělili většinu ukořistěných peněz dětem a Hynkovi, sami si nechali po 10 stříbrných.

středa 3. června večer
Pupík si vzpomněl, že při hledání svědků pro usvědčení gaunerů, kteří využívali sirotky, v jedné z hospod viděl pokoj označený symbolem mořské panny. Přitom šaman v Atě mu předpověděl, že u mořské panny dojde k penězům. S Igorem se do této hospody vrátili a prohlédli si to tam. Pokoj s mořskou pannou byl něco jako výstava. Otevřené dveře, přes ně řetěz, aby nikdo nevešel, v pokoji truhla, na zdi dýka a luk, na věšáku klobouk a plášť. V hospodě jim štamgasti a hostinský povyprávěli o Jeronýmu Trubadúrovi, jak se po dlouhém putování vrátil do své rodné Branky, ubytoval se v této hospodě a zpíval o svých dobrodružstvích. Vyprávěl: „Kdysi jsem utíkal z dračího hnízda a musel jsem přeběhnout úzké lano mezi skalami, oslepený dračím dechem! A jakoby to nestačilo, draci na mě posílali nálety svých mláďat! Musel jsem je odrážet mečem, zatímco jsem se držel rovnováhy – a samozřejmě jsem přežil, protože jsem Jeroným Trubadúr!“
Norbert, místní boháč a velký skeptik, se zasmál: „Tohle ti nesežere ani děcko, Jeronýme! Ani střízlivý bys nedokázal přejít po zábradlí, natož slepý a se zbraní! Vsadím se o pěknou sumičku, že to nepředvedeš!“
Norbert nabídl Jeronýmovi částku 600 stříbrných nebo odpovídající hodnotu. Na místě se dohodli, že Jeroným dostane dlužní hůlku jako doklad. Jeroným sázku vyhrál, dokázav se zavázanýma očima balancuje na zábradlí porazit v boji mečem Norberta.
Norbert vyprávění slyšel a do hovoru se vložil: "Ano, prohrál jsem tehdy, ale hned jsem mu to zaplatil!"
"A jak to asi utratil, když druhý den byl po smrti, co?" Opáčil mu ohranou námitku jeden ze štamgastů.
"Co já vím? Hozfrckal to, rozhýřil, však jste ho znali!" Zamračil se Norbert.
Hostinský dovyprávěl, že Jeroným druhého dne zpíval zase o svých dobrodružstvích, teď už mu to věřil každý, a jedné přítomné ženě zazpíval, že by se chtěl vyšplhat na její vrcholky a slézt do jejího hlubokého údolí. To se krajně nelíbilo jejímu muži, tak ho vyzval na souboj. No a protože to byl kovář a Jeroným byl dost opilý, v souboji vyhrál a Jeroným tehdy příšel o život. V hospodě - v tomto pokoji! - byl ještě ubytovaný, tak na jeho památku tam nechali všechny jeho věci, i zapasťovanou truhlu, ve které jsou pravděpodobně jen jeho písně a snad nějaké osobní věci, a každý se na ten pokoj po Jeronýmovi může v hospodě podívat.
Když Norbert slyšel, jak se mluví o tom, že v truhle nic cenného není, začervenal se, a Pupík s Igorem pojali podezření. Ubytovali se v této hospodě, šli brzo spát a v noci se vzbudili.

čtvrtek 4. června 02:30
Pupík a Igor se potichu vykradli z pokoje a šli se podívat na pokoj po Jeronýmovi. Byl zamčený. Pupík ho napodruhé odemkl a vešli dovnitř. Tam odpasťoval truhlu, odemkl ji a otevřel. Našli v ní několik svitků a na dně polovinu dlužní hůlky. Všechno vzali, truhlu zavřeli, zamkli za sebou pokoj a šli se dospat. Ráno se zeptali, u koho je uložená druhá polovina dlužní hůlky. Dostali informaci, že se ukládala u městského radního Jakuba Vysokého, který občas k Beranímu rohu také chodí, a bydlí kousek. Ale pokud Norbert dluh splatil, jak říká, měla by hůlka být zničená. Zašli k budově městské rady, počkali, až pan radní Vysoký přijde, a ukázali mu hůlku. Jakub Vysoký našel odpovídající polovinu a shledal, že je to hůlka po Jeronýmovi. Vyzval Pupíka s Igorem, aby v hospodě u Beraního rohu povyprávěli, jak se k hůlce dostali, že je to tam bude velmi zajímat. Vyzval je, aby se dostavili mezi 14. a 15. hodinou, že do té doby s Norbertem domluví, kdy dluh splatí. Pupík a Igor si v hospodě vymysleli, že hůlku našli podle jedné z Jeronýmových písní v jeskyni nedaleko Branky.
Ve 14 hodin přišli zpět do čekárny u kanceláře Jakuba Vysokého i s hloučkem čumilů od Beraního rohu. Norbert přišel o něco později a vrazil do Vysokého kanceláře. Igor a Pupík vešli také, čumilové museli počkat venku. Vysoký domluvil s Norbertem, že zaplatí na druhý den, tj. v pátek večer.
Pupík a Igor se vrátili do hospody a nastudovali mapy, které po Jeronýmovi našli. Jedna z nich měla začátek ve sklepě u Beraního rohu. Igor přemluvil barmana, aby je pustil dovnitř, ve sklepě podle mapy našli za regálem s demijony tajný vchod do kanalizace, a pokračovali dál. Narazili na tři zombíky, které Igor úspěšně odvrátil. Pupík našel past, kterou deaktivoval, a dostali se až k cílové slepé uličce, na jejímž konci byla truhla. Pomalu se k ní přiblížili, Pupík i na této našel a odstranil past, a truhlu otevřeli. V tom momentu na ně zezadu zaútočil ghúl. Igor vytáhl monstranci a i toho úspěšně odvrátil. V truhle našli magický amulet.
Na cestě zpět narazili na ty samé tři zombíky, které před tím odvrátili, ale tentokrát se to bez boje neobešlo. Igor dokonale plnil svoji funkci tanku a společně je snadno udolal.
Vylezli zpátky, hosté i hostinský se trochu divili, proč jim lezou ze sklepa, ale nechali to být, a Igor šel hned amulet identifikovat. Dozvěděl se, že to je magnet na nemrtvé. Igor pojal nápad udělat si na základě amuletu byznys s arénou, kde by zájemci mohli bojovat proti nemrtvým. Šli spát.

pátek 5. června
Ráno se nasnídali a šli se porozhlédnout po městě. V prázdné uličce jim zkřížil cestu muž v kapuci. Vysvětlil jim, že pan Norbert by se nerad u Jakuba Vysokého potkal s druhou půlkou hůlky. Nabídl hrdinům 100 stříbrných, když budou rozumní a hůlku mu dají. Pupík souhasil, ale místo hůlky vytáhl uspávací šíp, že s ním chlapíka píchne. Ten si toho všiml a tasil dýku. Igor ho praštil kladivem a Pupík se pokusil mu dýku vzít z ruky. To mu dobrým hodem vyšlo, načež chlapíkovi řekl, že si těch 100 stříbrných nakonec vezme. I tentokrát hodil dobře na charisma, chlapík mu hodil váček s penězi, otočil se a odzbrojený odkráčel.
Ve stanovený čas se Norbert nedostavil. Jakub vysoký tedy povolal strážné, oficiálně vypáčili Norbertovy dveře, 600 stříbrných z něho vymohli a dali Igorovi s Pupíkem.
Igor se pokusil na Norberta žalovat, že na ně poslal vraha, ale radní Vysoký mu to rozmluvil s tím, že by se to stejně těžko dokazovalo, a že by jim museli jako důkaz zabavit tu dýku. Igor tedy žalobu stáhl. Norbertova žena vyváděla a hystericky řvala, jaká to bude ostuda. Pupík jí zkusil dát zpátky aspoň 100 stříbrných, ale nepřijala to.
Dýku identifikovali jako dýku +1 s kanálkem na jed.

Nina a Bárt potkali Pupíka u obchodu Kryštofa Zády v tržní čtvrti. Kryštof je vyzval, aby počkali na lavičce, než se uprázdní obchod. Pupík byl vevnitř, Nina s Bártem si sedli na lavičku a čekali. Za chvíli přiběhl biřic Váša Hrom a z lavičky je vykázal s tím, že asi nečtou nařízení městské rady, že lavičky jsou vyhrazené pro nemohoucí lidi. Kryštof vyšel a bránil se, že lavička je jeho a je pro zákazníky a navíc v okolí nikdo nemohoucí není. Váša trval na svém a hrdinové se přidali na stranu Kryštofa. Bárt Vášu zastrašil a Kryštof je požádal, aby vyšetřili, jak se to s tím nařízením městské rady vlastně má.
Trojice šla na radnici a tam se od úředníka Raka dozvěděli, že nařízení ukládá uvolnit místo potřebnějšímu v případě potřeby. Nina využila příležitost a vyptala se na obchodování Branky s Kamenicí. Dozvěděla se, že Branka jako obchodní přístavní město obchoduje s každým a Kamenice je jen jedním z obchodních partnerů. Dováží se z ní především ovocné dřevo na hudební nástroje, ovoce a potraviny.
Pupík si vyprosil úřední kopii nařízení rady a vetřel se Rakovi malým úplatkem a lichotkami do přízně.
S listinou se vrátili do tržní čtvrti a provokativně si sedli na lavičku. Za chvíli se zase přihnal Váša, aby je vykázal. Pupík si ho vzal pár kroků opodál a přečetl mu přesné znění nařízení. Váša se nechal přemluvit a tím lavičkový teror skončil.

Když s Vášou dojednali, všimli si, že opodál je velký křik a vřava. Elfí terorista Renar právě masakroval dav nakupujících na hlavním tržním náměstí. Hrdinové ho zneškodnili (nejdřív mu rozstříleli zrcadlové obrazy, Bárt mu vzal meč a Nina ho uspala). Bárt začal okamžitě nosit raněné do lazaretu, dokonce kvůli tomu vypil lektvar rychlosti.
Na strážnici pak sepsali protokol o události a na základě jejich hrdinství jim purkmistr nabídl na zítra audienci.
Pak šli navštívit Renara v cele. Řekl jim o hnutí Elfondor a kde bude tento večer další setkání.
Tam došli, vyslechli si agitaci a zde jsme momentálně skončili.

Na setkání Elfondoru se dozvěděli ještě, že elfí princezna Alari Svit Luny by s násilnostmi nesouhlasila, což ale agitátorovi jen nahrálo do karet, protože lidé Alari umlčeli, takže tím spíš jim musí ukázat, zač je toho loket. Vyptali se na princeznu, zjistili, že je vdaná za vlivného radního a od té doby vůbec nepromlouvá na veřejnosti. Když všichni odešli a zůstala jen paní domu a agitátor, Nina ho očarovala a nechala se pozvat na schůzku s agitátorovým nadřízeným, která se koná pozítří (v neděli) po západu slunce na lodi kotvící ve Starém přístavu.

sobota 6. června
Ráno šla trojice na audienci k purkmistrovi. Uvítal je na zámku v přijímacím sále. Poděkoval jim za zneškodnění teroristy, za což jim nabídl každému 400 stříbrných, buď hned v soukromí nebo na veřejnosti s ceremoniální poctou. Vybrali si variantu v soukromí.
Poprosil je o vyšetření toho, co je za hnutím elfondor a dále aby mu pomohli oslabit argumentaci jeho protivníka Cyrila Šídla. O obojí měli zájem, ale každopádně vyšetřit Elfondor je priorita.
Nina purkmistra informovala o jejich dosavadním jednání se zástupci Elfondoru a o plánované schůzce. Vyzvala Pupíka, aby purkmistrovi dal svoji telefonní náušnici, pomocí které má s Ninou permanentní zvukové spojení, a tím purkmistrovi dala možnost odposlouchávat přímo na setkání vedení Elfondoru.

Bárt se pak šel projít do Starého přístavu, kde narazil na bandu rváčů. Jejich kápa porazil v pěstním souboji, pak si zašel na nákup ke Kryštofovi. Po cestě ho potkali vděční lidé z Tržní čtvrtí, kteří mu děkovali za záchranu raněných, a nabídli mu 35 stříbrných. Odmítl to. Kryštof mu nabídl jako pozornost podniku za obětavost jeden lektvar rychlosti, který pro efektivnější záchranu raněných spotřeboval, a Bárt si koupil náramek léčení. Zítra je čeká setkání s Caladanem a dalšími agenty Elfondoru.

Bárt se nechal naverbovat k městským strážím. Velitel mu nabídl, aby se ujal případu, kde zakladatelé nové hospody žádali o policejní ochranu, ale pravidelná posádka na to nemá kapacitu. Je to hospoda U zlaté naběračky v Cechovní čtvrti od manželů Valkounových.
Bárt se tam přišel přihlásit. Paní Valkounová zrovna uklízela, pan Valkoun vařil. Chystali se na první otvírací den. Paní Valkounová mu vysvětlila, že jako jediná hospoda ve čtvrti chce mít nízké ceny, aby mohla obsloužit i chudší obyvatele. Nemůže si proto ale dovolit platit výpalné mafii. Ti že jistě přijdou a je důležité je jednak odehnat, ale hlavně zneškodnit hlavu místní mafie, aby se nemuseli bát ani do budoucna.
Bárt se posadil a čekal. Odpoledne se začali trousit první zvědaví zákazníci. Zanedlouho přibyli i tři chlápci, sedli si u stolu a začali si nahlas povídat o tom, jak je to tam špinavé a jak tady plivou do piva. Bárt za nima přišel a vyzval je, aby to tady přestali urážet. Mafiáni se nenechali dlouho provokovat, jeden ulomil nohu u stolu a všichni se na něho vrhli.
Bárt je v boji porazil a odvedl na strážnici. U výslechu vyzvonili, že jejich šéf se jmenuje Gruber a zdržuje se u Červené lampy.

Bárt nelenil a hned šel k Červené lampě. Doptal se na Grubera, ve stylu Arnolda Schwarzeneggera vykopl dveře do jeho kanceláře, porazil ho v tuhém boji, svázal ho, prokopl jeho zamčenou truhlu, všechno z ní vybral a odvedl ho s tím vším na strážnici.
Velitel se nestačil divit. Bárt si šel do lazaretu nechat ošetřit zranění a zde jsme skončili.

Bárt, Pupík a Nina šli večer na setkání Elfondoru na lodi, kde byl i Laerasův (agitátorův) šéf Caladan. Rozebíraly se úspěchy jednotlivých agitátorů v jejich rajónech a plánované akce, krom jiného atentát na Jakuba Vysokého.
Na konci setkání Pupík přišel k Caladanovi a řekl mu, že pro něho má cenné informace, které mu ale chce dát mezi čtyřma očima. Caladan prokoukl, že se jedná o fintu, pozval Pupíka k sobě domů na snídani a připravil si dvě gorily, které tam budou s ním, aby Pupíka pořádně vyslechl.
Pupík šel ještě večer Caladanův dům prozkoumat. Zpoza oken viděl, že Caladan je v patře v pracovně. Odemkl si dveře, vyšel do patra a poslouchal za dveřmi, kde vytušil Caladana a psa. Zkusil na škvírku otevřít dveře. Ty zavrzaly a Caladan i pes si toho všimli. Pupík rychle vylezl na strop, Caladan se šel podívat, ale Pupíka nezmerčil. Vrátil se k psaní a Pupík odešel z domu.

neděle 7. června
Druhý den brzo ráno šel Pupík i s Ninou číhat zpět k jeho domu. Vešli tam dvě gorily, což Pupíkovi dalo jasnou zprávu, že Caladan na něho šije boudu. Odemkl si potichu zadní dveře, vlezl na záchod a vylezl nad dveře. Když si šel Caladan na záchod, skočil mu Pupík za záda a s dýkou v ruce mu naznačil, aby byl zticha. Caladan taky tasil dýku a naslouchal. Pupík mu řekl, že mu chtěl ukázat, co umí, aby ho vzal do služeb. Caladan dal Pupíkovi dýku na krk a řekl mu, že chce on mít kontrolu nad tím, jak mu bude Pupík ukazovat svoje umění. Zavolal gorily a nechal Pupíka hlídat.
Caladan pak začal Pupíka vyslýchat. Nebyl o jeho odpovědích přesvědčen, tak se ho pokusily gorily zbít a zastrašit, aby mluvil pravdu. To už ale přišla do místnosti Nina a společnými silami všechny zdolali. Caladana svázali a teď se rozhodují, jak dál.

Bárt potkal Igora a dovedl ho na místo, kde se měl Pupík setkat s Caladanem. Došli do Caladanova domu a uviděli tam Ninu s Pupíkem, svázaného Caladana a dvě gorily a psa. Svázaní navíc spali.
Dům i zajatce prohledali, našli mj. mnoho listin, které dokumentovaly činnosti hnutí Elfondor.
Probudili Caladana a vyslechli ho. Řekl jim o Elarisovi výměnou za to, že bude moct odejít z Branky. Na to přistoupili. Ještě přidal informaci, že je stejně jako všichni vůdcové agitátorů dobře placený. Neví ale, odkud Elaris bere finance.
Caladana skutečně nechali odejít i se psem a potom i jeho gorily.
Purkmistrovi všechno ohlásili a nechali si od něho zjistit, co dokázal, o Elarisovi. Zjistil, že Elaris je v Brance asi 5 let, vila v zámecké čtvrti, kde bydlí, je pronajatá, vyskytuje se s jedním nebo dvěma stráženi, a není sám magicky aktivní.
Nina s Igorem (Pupík ani Bárt se nepřipojili) šli pozorovat Elarisův dům, aby vypozorovali, co mohou, a mezitím studovat listiny z Caladanova domu. Z nich vyčetli, že zítra (v pondělí 8. června) má být slavnostní zahájení rytířského turnaje, a tam má být proveden atentát na Jakuba Vysokého. Atentát má provést sám Elaris magickou kuší s obrovským dostřelem tím způsobem, že vystřelí šipku s nápisem "Elfondor" z věže věznice na Jakuba. V publiku budou zároveň elfové s kušemi, kteří nevědí, co se chystá. Mají být ti, na které se útok svede, a myslí si, že mají jen nahánět strach v rámci akcí hnutí Elfondor.
Nina s Igorem o tom informovali purkmistra, ten jim zařídil doporučující dopis na návštěvu věznice (nemohl jinak přímo zasáhnout, protože věznice je mimo jeho jurisdikci) a slíbil, že nechá najít elfy s kušemi.
Nina a Igor se vyspali na náročné zítřejší střetnutí a ráno se vydali k věznici.

pondělí 8. června
Stráž dole je nechtěla vpustit ani s doporučujícím dopisem, ale když mu ukázali listiny od Caladana, přesvědčili ho, že jsou Elarisovi spojenci, a vpustil je dovnitř.
Vyšli po schodech až do nejvyššího patra a u vchodu do věže narazili na dvě stráže, které se nedaly přemluvit ke vpuštění, tak je Nina uspala.
Za dveřmi byl ochoz věže. Narazili tam na osobního strážce Elarise a Elarise samotného. Igor na Elarise zakouzlil Hold Person a Nina na oba spánek. Elaris měl ale amulet imunity proti kouzlům první úrovně, takže spánek nezapůsobil. Proběhl tuhý boj mezi naší dvojicí a bodyguardem. Hrdinové zvítězili, Elarise svázali a levitací snesli dolů, kde na ně čekal připravený člun, který si vyprosili telefonní náušnicí od purkmistra.
Elarise dovedli k purkmistrovi, který ho dal k výslechu a odměnil se hrdinům 200 zlaťáky.

úterý 9. června
Felarion kontaktoval hrdiny s informací, že Elaris při výslechu prozradil, že byl pro organizování Elfonrodu financován ministrem z Kamenice. Kamenice se tak pokoušela v Brance roznítit nesvár mezi lidmi a elfy, aby Branka nepomohla Temnohvozdu v konfliktu s Kamenicí. Po odhalení vztahy mezi Brankou a Kamenicí ochladnou a Kamenice bude mít v Brance spíš oponenta než příznivce.
Bohužel Elfondor už nadělal tolik škod ve vztahu lidí s elfy v Brance, že je nutné dostat zpět do veřejného života elfskou princeznu Alari, která se vdala za radního Huga Vebera. Veber vždy zastupoval tu část populace Branky, která s elfy měla problém. Alari si ho vzala v naivní představě, že tím přispěje ke smíření obou stran. Bohužel se ukázalo, že manžel princeznu totálně odřízl od veřejného života a vůbec ji nedovolil jakkoliv vystupovat. Nadto s ním osobně byla hluboce nešťastná. Její vysvobození by znamenalo návrat prvku, který by mohl elfy spojit kolem něčeho jiného než kolem násilného odporu proti lidem.
Veber princeznu drží ve svém velmi dobře střeženém domě. Probíhá ale právě rytířský turnaj, kde jak princezna tak Veber budou na tribuně. Pokud by se Bárt dokázal turnaje zúčastnit, proklamovat boj za čest a krásu princezny Alari a prokázal velkou chrabrost, princezna by podle tradice měla možnost osobně mu předat věnec a její manžel by jí v tom nesměl bránit.
Družina se rozhodla věci se ujmout. Igor zjistil, že jeden z bojovníků v barvách města Haagen si pochroumal páteř při pádu z koně a nemůže pokračovat. Vyhledali vyslance z Haagenu a nabídli mu, že boj za jeho barvy převezme Bárt. Vyslanec přijal a Bárt se tak stal oficiálním účastníkem klání. Igor se vydával za jeho asistenta.
Nina napsala pro princeznu dopis a aby jim více věřila, nechala ho opatřit Felarionovou pečetí. Stálo v něm, že si má nasadit přiloženou náušnici a dorozumět se s nimi ohledně vysvobození.
Večer jdou k Veberově domu a pohledem do oken zjišťují, kde je princeznin pokoj. Nina posílá k oknu veverku s dopisem a náušnicí. Princezna dopis od veverky přijala, nasadila si náušnici a domluvila se s družinou, že přijde na turnaji dát věnec Bártovi a nechá se od něho odvézt.

noc ze středy 10. na čtvrtek 11. června
Igor se v noci vydává do stájí v zákulisí turnaje a nachází nejsilnějšího koně. Čaruje na něho okouzlení a mluvení se zvířaty a prosí ho, aby když Ivo z tribuny zakřičí "mrkev!", začal prudce vyhazovat zadními kopyty.

pátek 12. června
Bárt se vydává na souboj. Nina a Igor jsou na tribuně v první řadě u hlavního východu, Pupík hlídá ve foyer, koně s věcmi mají u brány.
Bárt bojuje dřevcem se zástupcem Aty, dostává zásah dřevcem, ale drží se v sedle. Ve třetím nájezdu na jednu ránu shazuje oponenta z koně a vyhrává.
Ve druhém kole bojuje se zástupcem města Branky v pěstním souboji. Na dvě rámy protivníka knockoutuje a získává si nadšenou podporu publika.
Ve třetím kole bojuje se zbraní a volí obouruční meč. Protivníka opět poráží a dostává bouřlivý aplaus.
Veber proti Bártovi nasazuje v boji se zbraní koňmo svého šampiona.
Rozjíždějí se proti sobě, ale těsně před střetnutím volá Igor "mrkev!" a kůň vyhazuje jezdce ze sedla. Ten visí za nohu na sedle, Bárt ho jednou elegantní ranou z koně odsekává a s přehledem vítězí.
Bárt se stává jednoznačným šampionem dne, dostává medaili a od princezny věnec.
Vyskakuje s princeznou na koně, v ten moment Nina sesílá uspání doprostřed foyer, kde je několik strážných, Igor kouzlí znehybnění (hold person) na Vebera a všichni běží ven. Proráží stráže u vchodu z arény do foyer, sedají na koně a prchají do Starého přístavu, kde se uchylují do budovy po gangsterech, kteří využívali sirotky. Našli tam dva bezdomovce, ale nechávají je být a obsazují volný pokoj.
Princezna jim vřele poděkovala za záchranu a poprosila o doprovod ke známým, kde bude moci přebývat. Poprosila také hrdiny, jestli by jí od Vebera nepřinesli její elfský magický rodový náramek, který jí manžel zabavil.

sobota 13. června
Igor se odpojiv, vydal se do Zelehradu stát se druidem. Princezna Alari řekla Nině, že věří v pravdivost dávné legendy o smlouvě mezi elfy a lidmi v Brance. Podle ní poté, co elfové z Temnohvozdu pomohli Brance v bitvě a zachránili ji před zkázou, dostali elfové v Brance místo vážených spoluobčanů. Nynější relaxační čtvrť byla jejich doménou, aby mohli zůstat v kontaktu s přírodou. Tato smlouva byla potvrzena magickou pečetí ve formě obří perly, která zářila na vrcholu zámecké věže. Časem se ale elfové i lidé této smlouvě zpronevěřili, následkem čehož magická moc perly zeslábla a zřítila se z věže. Nikdo neví, kde se nachází a většina lidí nevěří tomu, že někdy nějaká byla. Jediní, kdo by o perle mohli vědět, jsou druidové ze Zelehradu, což jsou dávní potomci branských elfů, kteří odešli po zrušení smlouvy.

Nina s Bártem se vydali do Zelehradu, kde se v
pondělí 15. června
setkali s Igorem. Jejich vůdce jim řekl, že tajemství perly znají, ale řeknou ho jedině jednomu z nich, takže Igora je dokonce nutno zasvětit jako druida. Varovali ho však, že iniciaci málokdo přežije. Igor přijal riziko a započal iniciaci. První zkouškou bylo vydržet bez vybavení jeden den a jednu noc v lese. Nina se rozhodla ho podpořit a šla s ním. Druidové je odvedli několik kilometrů daleko a vytyčili jim místo v lese, kde se mohou pohybovat. Pomocí kamenů si obstarali provizorní nůž a křesadlo, rozdělali oheň, ulovili zajíce, rozdělili se o maso s medvědem, v noci se ubránili divokému praseti a tak splnili první zkoušku.

středa 17. června
Druhá zkouška spočívala v konfrontaci se svým nitrem. Igor a Nina dostali medicínu, která je uvrhla do niterného světa. Tam se Igor potkal s lidmi, kteří kvůli němu zbytečně zahynuli -- osobní strážce Elarisův a obyvatelé Dřívkova. Osobního strážce porazil, ale dřívkovští porazili jeho. Jeho duše opustila tělo a mohla si vybrat, kam bude pokračovat. Vybral si opětovné vtělení. Pokračoval ke světlu na konci tunelu a toto světlo se mu před očima změnilo v táborový oheň. Objevil se zpět se zážitkem vlastní smrti. Ostatní druidové pak na něho vkládali ruce a předávali mu spojení s velkým Hvozdem (všemi lesi na světě) a druidskou moc.
Řekli mu potom, že pečeť tvaru perly se nachází na dně moře v Branském zálivu.

úterý 16. června
Bárt byl svědkem toho, jak mladý člen druidího klanu má podstoupit zkoušku dospělosti a stát se druidem. Bál se a žádal, aby ho na zkoušku někdo doprovodil. Nikdo se nepřihlásil kromě Bárta. Šli spolu a vykonali tu samou zkoušku jako první den Igor s Ninou (přežití den a noc v lese bez vybavení).

čtvrtek 18. června
Nina s Bártem se vydávají zpět do Branky s nově nabytými informacemi. Z vlastní iniciativy se je vydal doprovodit i druid jménem Illanis. Nejdřív se je snaží zviklat v jejich úmyslu navrátit perlu na zámeckou věž, ale když s nedají, přidává jim do jídla bylinku zapomnění a začíná se jim vytrácet z paměti, co se dozvěděli o perle. Veverka si všímá, že s Ninou není něco v pořádku a varuje je. Nina s Bárt Illanise konfrontují, ten zapírá, ale obličejem prozrazuje, že něco nesedí. Nina ho uspává, Bárt ho prohledává a nachází u něho váček s bylinkou. Cpe mu ji do úst a zalévá vodou, svazují ho a nakládají na koně.

pátek 19. června
Dovezou ho zpět do druidí osady, tam vše vyšetří rituálem nahlédnutí do jejich myslí, dají jim zapravdu, zopakují jim všechno, co kvůli bylince zapomněli, hrdinům se za druidy omlouvají a vysílají je zpět na cestu.

pondělí 22. června Nina s Bártem se setkávají s princeznou Alari a vše jí vyprávějí. Protože Pupík není teď s nimi, říká jim svůj nápad, jak se dostat k jejímu náramku bez pomoci zloděje: Kdyby vzali Veberovi klíč od sejfu, když nebude doma, a oblékli se do jeho šatů, mohli by pak projít kolem stráží jako by to byl on, vzít náramek ze sejfu a zase odejít.
Ninu a Bárta ale napadá koupit lektvar síly, dát ho napít veverce, poslat ji v noci k Veberovi do ložnice, nechat ji otevřít noční stolek (to by svou normální silou nezvládla) a odnést klíče zpět oknem.
Veverka se skutečně napila a když si zkusili dát páku s Ninou, veverka vyhrála. Vyhrála s přehledem i nad Bártem, tak se rozhodli udělat si legraci a nechat veverku, aby si dala páku s chlapama v hospodě.
Zašli do rváčského pajzlu v kasárenské čtvrti a vyzvali místní chlapy, aby si s veverkou dali páku. Ti to považovali za blbý vtip, veverku jeden z nich chňapl a že si ji vymaceruje v pálence.
Bárt to tak nenechal a zkusil mu ji vytrhnout, ale neúspěšně. Vytáhl svůj policejní průkaz a chtěl zapůsobit autoritou, ale chlapi se na průkaz ani nepodívali. Jeden mu chtěl natáhnout pěstí, Bárt vytáhl dýku, tak ostatní začali vrčet, ať to schová. Když neschoval, ostatní se taky ozbrojili (dva měli svoje dýky, dva si rozbili dna u lahví, jeden šahl po holi). Strhla se rvačka, kde Bárt postupně vytahoval svůj obouruční meč, luk, dýku, utíkal pryč, zase se vracel, zase zdrhal pro stráže a znova se vracel, když to schytávala osamocená Nina. Jeden z rváčů Ninu povalil a snažil se jí spoutat ruce. Nina na něho zakouzlila magickou střelu a tím ho usmažila. Zbytek Bárt omráčil naplocho mečem. Dva utekli.
Nina se pak šla do hospody upravit, Bárt svazoval dva přeživší omráčené a zatím někdo přivedl stráže. Sepsali výpovědi svědků a odvedli ty, co se rvali do vazby.

úterý 23. června
Bárt byl zbaven policejní funkce a propuštěn. Nina měla čekat na soud. Vyčkala na moment, kdy byla po jídle bez roubíku jen s jedním strážným, uspala ho, veverka jí přinesla klíč, Nina si odemkla a utekla.
Bárt jí dal 75 stříbrných, co jí dlužil za lektvar síly a řekl jí, že s ní nechce nic mít a ať mu nechodí do stanu, když je hledaný zločinec.
Nina bez svých věcí (ty nechala ve věznici) jen s róbou, kouzelnou knihou a několika šperky se uchýlila k princezně a teď rozmýšlí, jak se dostat ze šlamastyky.

středa 24. června
Veverka se rozhodla Nině pomoct zpátky k co nejvíc věcem, když viděla, jak je ze ztráty smutná. Poprosila Ninu, aby ji zneviditelnila, neřekla jí, kam jde, a vydala se zpět do cely, kde byly Nininy věci. Lokla si trochy lektvaru síly, který byl v Ninině batohu, aby toho co nejvíc unesla, nacpala do pytlíku od elfích šperků Nininy peníze, vzala to do zubů a odvlekla zase zamřížovaným oknem ven. Ze střechy na střechu pak doskákala s cennostmi zpět do princeznina azylu, kde si povídala princezna s Ninou. Nina byla velmi šťastná a nakoupila si zpět většinu věcí, o které byla přišla.

U princezny se pak potkali i s Pupíkem a s Bártem. Dohodli se, že princezně pomohou zpět k náramku. Počkali na hlubokou noc a vydali se k Veberově domu. Princezna jim skrz telefonní náušnici radila z domu. Nina zneviditelnila Pupíka, ten se vyšplhal k oknu Veberovy ložnice, svým zlodějským náčiním ho otevřel, vkradl se do místnosti a otevřel šuplík Veberova nočního stolku. Našel v něm klíč od sejfu, tabletky a několik obálek. Klíč a obálky vzav, spěchal zpět za zbytkem družiny. Po cestě ještě zase svým umem zavřel okno.
V obálkách našli erotické povídky a milostné dopisy.
Pupík se tedy vydal na další kolo, tentokrát do Veberovy pracovny. Stejným způsobem se vkradl dovnitř, klíčem otevřel sejf, všechno z něho vzal a zase zmizel, opět zavřev okno zvenku. Pak se stejným způsobem vrátil do ložnice a vrátil do nočního stolku klíč i obálky.
Zavřel za sebou zase okno jako prve a vrátiv se k ostatním spěchali spolu k princezně.
Princezna se velmi zaradovala ze svého náramku a nasadivši si ho velmi pookřála, rozjasnila se a začala vyzařovat velkou sílu.
Zbytek kořisti z Veberova sejfu tvořilo 400 zlatých, šperky v hodnotě 200 zlatých a mnoho listin, které dokumentovaly špinavou a nelegální část Veberovy činnosti (smlouvy s nájemnými vrahy, podvodné transakce atd.), glejt k vlastnictví domu, jmenovací listinu do městské rady a další důležité dokumenty.

čtvrtek 25. června
Trojice se hned pustila do hledání ztracené perly. Prohledávali pobřeží, až našli místo, kde se více objevovaly magické ryby. Zeptali se námořníků, co o těch rybách vědí. Řekli jim, že těch je v okolí Branky víc. Je tu prý i obchod, který se lovem těchto vzácných ryb zabývá.
Trojice se do obchodu vydala a zaplatili si (za horentní částku) dovolení nalodit se na jednu z rybářských lodí a doprovodit rybáře při lovu magických ryb.

pátek 26. června
Pupík, Nina a Bárt ráno přišli do hlavního přístavu, kde už na ně netrpělivě čekal rybář se svým mladým pomocníkem u rybářské veslice. Nastoupili si a nechali se zavézt k místu, kde hladina měnila svůj lesk, loď udržovali kousek od tohoto přechodu, a začali lovit. Obyčejné ryby pouštěli zpět, magické sbírali. Magická byla přibližně každá desátá. Hrdinové se báli nechat ve člunu s rybáři svoje věci, tak vyčkali konce lovu a nechali se zavézt zpět.
V přístavu si najali loď dost malou, aby ji uveslovali, dost velkou, aby uvezla perlu, a vydali se sami zpět na místo. Loď zakotvili, vypili lektvary dýchání pod vodou, a potopili se. Veverku vzali s sebou, vlk zůstal na palubě.
Než se potopili ke dnu, napadl je žralok se svítícíma očima. Bárta pokousal, ale během chvilky ho přemohli. U dna nalezli korálový les s obřími korály a uprostřed lesa asi dvoumetrový kráter.
Potopili se dovnitř kráteru, přičemž je lapali koráli. Každý z hrdinů měl svoji dýku, tak se vyprostili, jen Nina zůstala trčet, ale Bárt jí pomohl.
Na dně už viděli prosvítat skrz písek magickou záři. Bárt začal odhrabávat, když v tom je oslovil neznámý kvílivy hlas: "To je moje perla!" Nina se okamžitě zeptala, kdo je a co chce. Hlas odpověděl, že se jmenoval Orgon, býval lovcem perel, ale na lovu této utonul. Pupík mu vysvětlil, že mu perlu nevezmou, ale vyzvednou ji na souš, kde s ní může být a bude dál jeho. Přijal to a nechal je na pokoji.
Nina na vyproštěnou perlu zakouzlila levitaci, nechala ji vznést nad hladinu a vynořili se také. Loď se ale mezitím neznámo jak octla na druhé straně kouzelného místa.
Doplavali k ní, přiveslovali k levitující perle a naložili ji na loď.
Perlu přikryli hamakou, doveslovali zpět do přístavu, objednali si drožku, zahalenou perlu naložili a dojeli k princezně.
Ta se nesmírně radovala, pohostila je, přespali u ní a ráno se zastavili za purkmistrem. Všechno mu vyložili, Pupík v něm vzbudil charakter, načež souhlasil, že je neoficiálně podpoří, protože jít cestou oficiálního schválení by bylo riskantnější.
Nemohli ale nikdo přijít na způsob, jak dostat perlu na vrcholek věže, aniž by vzbudili pozornost stráží. Purkmistr nabídl konzultanta. Hrdinové přijali.
Z univerzity přišel učenec technik jménem Chasius. Působil trochu namyšleně, trval na tom, že ho mají oslovovat pátým pádem "Chasie" a vymyslel, aby dole perlu obalili do sítě, shora aby někdo spustil lano, perlu uvázali, nechali vylevitovat do správné výšky a z věže přitáhli. To celé pokud možno v noci, aby se vyhli lidem.
Pupík nesl velmi hořce, že na něco tak triviálního nepřišel sám.
Koupili tedy rybářskou síť, s purkmistrem domluvili, že Pupík bude vpuštěn na zámeckou věž, v noci vyjeli opět drožkou s perlou k zámku, Pupík z věže shodil lano, Bárt s Ninou ho uvázali k síti, do níž zabalili perlu, Nina ji nechala vylevitovat do úrovně vrcholku věže a Pupík ji přitáhl.
Pak ji s vypětím sil nainstaloval do prázdného oka, kam přesně zapadla, sundal z ní obal, a spěchal za přáteli.

sobota 27. června
K ránu ze Zelehradu do Branky dorazil Igor. Hned ráno se v Brance strhlo velké pozdvižení. Svítící perla nad zámeckou věží nenechala nikoho doma, všichni vzrušeně hleděli k ní a hádali se, co teď bude. Purkmistr nelenil a uspořádal hned ten den odpoledne velkou slavnost na zámeckém nádvoří. K našim hrdinům poslali posla s osobním pozváním.
Na slavnosti s mnoha kejklíři, muzikanty a horami jídla a pití vystoupil Purkmistr se slavnostní řečí, jejímž poselstvím bylo, že vedení města vždy spolupráci s elfy podporovalo a teď spolu radostně vstupujeme do historicky nové kapitoly. Spolu s purkmistrem vystoupila i princezna Alari taktéž se slavnostním projevem. Pozvali i hrdiny, aby promluvili. Pupík se ujal slova a řekl, že jen reagovali na nutnost neutěšené situace. Purkmistr předal hrdinům klíč od městských bran jako výraz nejvyšší pocty.
Pak se rozjela párty, pilo se, jedlo, tancovalo. Každý z hrdinů si zatancoval s mnoha místními, kteří byli zvědaví na jejich příběh.
Na oslavě se objevil i sám Radomír Černohorský a přidal se k díkům za posílení míru mezi lidmi a elfy.
Pozdě večer po skončení oslavy pak spolu šli doznít do hospody. Na cestě Pupík zvažoval, zda by nebylo vhodné vyřadit ze hry Vebera, protože ten proti nim jistě bude mít zášť.
Jako by to přivolal, v zápětí je přepadla banda šesti ozbrojenců se čtyřmi lučištníky a dvěma kouzelníky v pozadí a bryskně hrdiny uspali. V pozadí viděli přihlížet Vebera, Grubera a neznámou ženu.

Probudili se zbaveni všeho vybavení v mřížových chlívcích ve velké jateční místnosti. V dalším chlívku naházené jejich věci. Uprostřed velký bourací stůl, na zdech řeznické nástroje. V protějším rohu seděli na židlích Veber, Gruber a neznámá žena, která před sebou měla ještě malý psací stolek s psacími potřebami. V dalším rohu dveře se dvěma střážemi. Před stolem chlap v nátělníku se sekáčkem v ruce, za stolem chlápek se zkumavkami.
Nina zkontrolovala pozici veverky a zjistila, že je v její róbě v chlívku u věcí. Dala jí pokyn, aby vylezla větrací šachtou a přivolala pomoc. Veverky si Veber a jedna stráž všimli, ale nestihli ji zastavit.
Gruber zajatým hrdinům vysvětlil, že se jedná o pomstu, čeká je výslech a bolestivá smrt.
Jako nejnebezpečnější vzali nejdřív Ninu Vytáhli ji na stůl, přivázali a začali s výslechem. Už jí chtěli napíchnout na hák za kůži, když skrz průzor dveří do místnosti vpadl předmět, ze kterého se začal valit hustý dým. Nastal chaos, k Bártově chlívku se po zemi dovalilo páčidlo, Bárt hned vypáčil svoji mříž a v zápětí Pupíka i Igora. Pupík dokázal ve své speciální tajné kapse uchovat i přes prohledání dýku, takže byl jediný ozbrojen. Hned přispěchal přeřezat lano, kterým byla svázaná Nina. Hned potom se úspěšně pokusil dýkou otevřít zámek ke kóji s věcmi.
Kuř opadl a v místnosti spatřili princeznu Alari, Vojena Černohorského, Štěpána a Anežku.
Strhl se tuhý boj. Vojen sypal jedno kouzlo za druhým, konkrétně dvě magické střely, pavučinu a zadržení. Princezna házela hrdinům z kóje jejich věci, Anežka se snažila plést padouchům pod nohy, Štěpán střílel z praku po alchymistovi, Pupík se oháněl dýkou, Bárt nejdřív pěstí, pak mečem, Igor nejdřív palicí ze zdi, pak kladivem, Nina sázela blesky a uspávání, Veber se krčil v rohu, Elza se marně dobývala ze dveří, Gruber sekal dýkou, stráže meči a svalnatec sekáčkem. Z kladných hrdinů největší zranění utrpěla Anežka, schytal to i Bárt a Pupík. Hlavně kouzly se jim nakonec ale podařilo všechny znehybnit, jen Gruber téměř přišel o život.
Nakonec zvítězili, nepřátele svázali. Pupík zašel za purkmistrem, ale ten byl moc zaneprázdněn, než aby spolehlivě řešil uvězněné nepřátele hrdinů. Vojen se tedy slíbil s Radomírem postarat o výslech a vykonání spravedlnosti nad Gruberem a Elzou, princezna Alari si přála sama se postarat o svého nenáviděného muže.
Tak se dostali zpět na svobodu a zbavili se nebezpečí.

Neděle 28. června
Hrdinové se začali chystat na cestu z Branky. Dali si oběd u Zlaté naběračky, aby se ještě viděli se Štěpánem a Anežkou, a u vedlejšího stolu seděla samotná trpaslice, která si něco psala. Vzrušeně vstala a zeptala se, jestli si může přisednout, že se chce o něco podělit. Začala vyprávět o trpasličích bankách, co nabízejí oproti těm lidským, a jak to funguje, ale jakou co by se stalo, kdyby někdo získal klíč, a že jeden se ztratil z pevnosti několik dní od Branky. To, na co přišla, že je vylepšení, které snad dokáže prosadit, když se dostane ke ztracenému klíči. A právě naši hrdinové, že jsou snad ti, kdo by ji mohli doprovodit na její první samostatné cestě z Branky, kde strávila celý život. Trpaslice se představila jako Benke. Svým vystupováním dokonale popudila Pupíka, ale Bárt s Ninou na ni reagovali dobře a chce se jim s ní jít. Teď se připravují na cestu.

Veverka v tušení brzkého odchodu z Branky chtěla zažít ještě něco z velkoměstského dobrodružství. Poprosila Ninu, aby si s ní šla zahrát poker do klubu gentlemanů. Nina ještě Mlsku vymódila do perfektně padnoucího minifráčku za 40 stříbrných. Do klubu je nechtěli pustit, protože dámy tam směly jen v doprovodu muže. Nina poprosila Vojena, aby ji doprovodil, s čímž Vojen rád souhlasil s tím, že taky ještě nehrál poker. Krupiér je uvedl ke stolu pro deset, kde právě hrálo sedm gentlemanů. Mlska si sedla na desáté místo a nechala od Niny deklarovat, že veverka se bude účastnit hry za sebe. Pánové se smáli, ale přijali. Mlska v prvním kole prohrála a hned si poslala Ninu pro co nejmenší doutník. Nina se trochu strachovala, aby se nezakuckala, ale přání jí splnila.
V dalších kolech Mlska ale hrála bezvadně, až nakonec jeden z hráčů chtěje vyhrát zpátky prohrané peníze dal v bank vlastnickou listinu k jedné z budov v Cechovní čtvrti. Veverka vyhrála i tentokrát, ale pán se s tím nehodlal smířit. Začal zpochybňovat veverčinu výhru, ovšem veverka žádala Ninu, aby to tak nenechala. Gentleman nakonec Ninu vyzval na souboj. Nina se s ním hádala, ale pak přijala, uspala ho a středem i s veverkou a glejtem vykráčeli ze dveří.
Glejt se ukázal prokazovat vlastnictví budovy, ve které byla provozovna Zlaté naběračky. Nina tam zašla a glejt věnovala manželům Valkounovým. Ti byli štěstím bez sebe, protože to pro ně znamenalo konec placení nájmu a mohli tak ušetřit spoustu peněz a ještě nabízet svoje jídlo levněji než doposud. Na veverčinu radu si Nina nechala jako odměnu dát tři malé láhve branské pálenky (mandlové, meruňkové a elfí bobulové) a jednu sklenici kvašáků.

Veverka se pak ještě chtěla podívat s Ninou do Relaxační čtvrti na západ slunce. Nina na ně seslala neviditelnost a bez problémů si vykročili na procházku po malebných cestičkách zdobených altánky a zámečky. Do jednoho se Mlska chtěla podívat s tím, že odtamtud bude krásný výhled na západ slunce. Když se kochaly, přišly do patra služebné a začaly připravovat lože a pohoštění. Nina dostala (oprávněný) strach, že je tam zavřou, a rychle zdrhla.
Šly pak kolem hloučku šlechticů, kteří se nespokojeně bavily o tom, že čtvrť má být předána elfům a že se jim to nelíbí. Začali osnovat plán na únos princezny. Nina na nic nečekala a spěchala za princeznou jí všechno vypovědět, ale bohužel si nezjistila ani jména strůjců, ani kdy a jak konkrétně chtějí udeřit. Princezna proto jen pokrčila rameny, že s takovou informací si nemá co počít, ale poděkovala za snahu.
Nina s veverkou šla zpátky do stanu a lehli si.

Pondělí 29. června
Bárt, Nina, Igor a Pupík se s trpaslicí Benke vydali na cestu na západ proti proudu řeky Úsy, aby vyhledali vykradenou trpasličí pevnost. Na konci dne je u cesty zastavila paní v selském oděvu s prosbou, aby přespali v jejím rodinném statku, kde se málo kdo odváží přespat, protože mají kvůli úředním regulacím zakázáno mimo město poskytovat služby. Pocestným, kteří se tam ubytují, hrozí pokuta a proto se velmi málokdo odváží tam přenocovat. Tak ale likvidují jejich poctivé tradiční živobytí. Prosí hrdiny, aby se u nich ubytovali a slibuje poctivé a dobré jídlo.
Družina na toto slyšela a nechala se dovést několik desítek minut ke zřícenině na kopci. Dostali sele opečené na rožni a společný pokoj.
Igor hned pojal podezření, že půjde o léčku, a navrhl držet v noci stráž.
Při jeho směně, kolem druhé ranní, skutečně paní vešla potichu do jejich pokoje a všechny důkladně zkontrolovala. Přikryla odkopaného Pupíka a všimla si, že Igor předstírá spánek. Vyšla tedy opět ven a hodinku počkala.
Zapálila pak uspávací doutnák pod dveřmi a vyčkávala. Igor si všiml zápachu a kouře, vzbudil Ninu a Pupíka, kteří už byli z hernětechnického hlediska vyspaní, a šel otevřít okno.
Pupík šel otevřít dveře, ale než k nim došel, podlehl a zase usnul. Igor s Ninou se u okna nadýchali čerstvého vzduchu, vzbudili Pupíka a vyčkali ve střehu do rána.
Ráno Nina zakouzlila na paní čtení mysli a zjistila, že je naštvaná, že tohle nevyšlo, a chce situaci co nejrychleji urovnat. Při přímé konfrontaci se přiznala, že okrádají pocestné, ale tvrdila, že na život nikomu nesáhnou.
Bárt a Igor prohledali statek, našli nějakou kořist, drahé koně apod.
Ze dvou siláků, kteří na hradě byli, jeden zpanikařil a uprchl, druhý s chladnou hlavou zůstal a snažil se situaci nějak zachránit. Zbytek čeládky se také rozprchl.
Silák pak paní domu pošeptal tak, aby to hrdinové slyšeli, že "Lojza už s tím hlavním odjel z hradu". Byla to léčka, aby opustili hrad, a žádný Lojza tam nikdy nebyl. Hrdinové na to skočili a začali pronásledovat toho, co před tím ujel na koni.
Tak se dostali se svými věcmi a trochou kořisti (40zl + Igor si vzal místo svého poníka toho nejhezčího, co tam měli ve stáji) zpátky na cestě.
Dlouho pak ještě řešili, jak se zloději naložit, než se rozhodli prostě pokračovat v cestě.

Čtvrtek 2. července
Pětice dorazila do města svobodného města Louny, právě sužovaného protestem proti městské radě. Vzbouřenci obsadili most přes řeku a požadují odstoupení rady nebo okamžité řešení problému s nájezdy orků, které se poslední dobou vymkly kontrole. Orkové krom loupeží unesli i několik lounských občanů. Hrdinové se vydali za městskou radou a nabídli se orky vyhubit a zajatce přivést. Rada přijala a nabídla 50 stříbrných za osvobozeného vězně a 800 za vyvrácení orčího tábora.

Pátek 3. července
Hrdinové díky mandátu byli propuštěni přes most a vydali se k orčí pevnosti, která se tuší na pahorcích asi 25km na sever od Loun. Prošli dvěma vesnicemi a dostali se do lesů.
Potkali dvojici orčích sběračů. Zeptali se jich na pozici tábora, sběrači prozradili, že tábor je na hradě, ale vyzvali je, aby tam nechodili. Hrdinové orky ujistili, že tam jít chtějí, načež se sběrači obrátili a šli pryč. Hrdinové se je vydali sledovat, na to sběrači zareagovali tím, že se rozutekli z cesty do lesa, každý jiným směrem. Igor jednoho z nich zasáhl prakem, zajali ho a donutili, aby je dovedl do tábora.
Tábor se skutečně nacházel na hradě na vrcholu pahorku.
Před hradem nalezli dřevěnou palisádu vyztužující poničené hradby. U brány dva orčí strážní. Hrdinové požadovali audienci u vůdce pevnosti s tím, že mu nesou dary.
Strážný opáčil, že on je vůdce, ale hrdinové mu neuvěřili a trvali na audienci. Zajatec zatím přeběhl ke svým. Ti vběhli dovnitř a nechali hrdiny čekat.
Po několika minutách se brána otevřela a za ní 10 válečníků a šaman s tím, že mohou hrdiny uvést k Náčelníkovi.
Náčelník se válel v hradní místnosti bez nábytku na polštářích, po zemi poházené obrané kosti, a nechal si ukázat dary. Nina mu dala láhev meruňkovice z Branky, Bárt 3 zlaté a Igor telefonní náušnici, co měl nazbyt.
Igor se ptal, jak to dokázal, že jsou nájezdy na Louny najednou tak úspěšné. Ork nechtěl ještě nic prozrazovat, tak to připsal lidské slabosti a zbabělosti a chrabrosti svých válečníků.
Pupík to vzal z jiné strany a řekl, že taky bojují proti lidem, kteří okupují jejich území (družina má trpaslíka, půlčíka a dva elfy, žádného člověka), a že hledají sílu pro boj s lidmi. Na to orčí náčelník slyšel a řekl jim o mágovi, který jim dává magické předměty a oni mu dávají část kořisti z úspěšných nájezdů. Nabídl jim, že jim mága představí. Mluvil o něm jako o "divném patronovi".
Pomocí veverky prohledali areál, zjistili, kde jsou vězněni zajatci, povečeřeli s náčelníkem a šli spát.

Sobota 4. července
Další den strávili v táboře orků bez zvláštních událostí. Hrdinové vypozorovali, že orčí válečníci jsou k večeru unaveni a nazývají únavu "daní síle".

Neděle 5. července
Navečer dalšího dne se orkové domluvili, že příští ráno vyrazí na nájezd. Hrdinové teď plánují, jak orky zastaví.

Pondělí 6. července
Igor s Ninou se večer pod záminkou sběru bylinek vydali z tábora ven. Vybrali si pro přepadení orčí nájezdové výpravy místo na cestě z hradu z dohledu za zatáčkou. Benke, Igor a Pupík se postupně různými způsoby také dostali z tábora a spojili se ráno na vybraném místě. Benke strávila noc přípravou pasti na orky, to ale hrdinové nevědí.
Orkové ráno vyrazili a při průchodu kolem hrdinů na ně Nina seslala pavučinu a vzápětí přelud (phantasmal force) v podobě ovádů. Igor téměř vyřadil prakem náčelníka, Bárt skupinu zahalil do kouře kouřovými bombami, Pupík uspal dva orky v zadní řadě.

Orkové jsou poraženi, Benke pomohla pastí ve formě houpačkové klády zezadu do šiku. Šest ze čtrnácti přežilo a jsou svázáni. Družina pak odešla zpět do orčího tábora vysvobodit zajatce a zajmout zbytek orků. To zařídila především Nina uspáním a Igor kladivem.
Všechny -- zajaté orky i osvobozené občany -- pak dovedli zpět do Loun. Lounští dali hrdinům finanční odměnu a vděčnost. Dav chtěl orky zlynčovat, což se Pupíkovi nelíbilo, tak Igor s Ninou vyjednali, aby se městská rada dohodla na co nejlepším humánním osudu pro zajaté orky. Městský čaroděj identifikoval orčí vybavení jako +1 s tím, že odvádí životní energii. Odkoupil tyto zbraně a zbroje za relativně malou částku. Pupík měl starost, aby se očarované věci nezneužili ale rozhodli se věřit čarodějově cti a prodat mu to.
Benke navrhla prozkoumat dokumenty nalezené v pokoji orčího vůdce. Našli tam mapu vedoucí do místa blízko vyvrácené trpasličí pevnosti a korespondenci s orčím velitelem o provedených nájezdech, transakcích a s instrukcemi.
Družina se vyspala a chystá se vydat k trpasličí pevnosti.

Družina našla mapu k mágovu sídlu u vůdce orčího tábora u Loun, takže se rozhodli nechodit vůbec do trpasličí pevnosti a šli rovnou k němu. Takže naprosto neinformovaní, bez jakékoliv taktické výhody. Cestou k němu narazili na močál , kde jsou pod hladinou kameny, jejichž pozici člověk musí znát, aby přešel. Přejít na druhý břeh se povedlo jen Igorovi, Nině a Bártovi -- Pupík a Benke zůstali před močálem. U vchodu porazili přízrak (wright) a naběhli čarodějovi přímo do pracovny (brána -> vstupní chodba s přízrakem -> síň s dveřmi v každé ze 4 stěn -> rovně do pracovny). Čaroděj se jich zeptal, co chtějí, Igor chtěl informace a magickou zbroj. Čaroděj o své spolupráci s orky řekl, že je oboustranně výhodná. Zbroj slíbil bezplatně poskytnout. Když ale Igor prozradil, že vědí o vysávání životní energie, zopatrněl, zavedl každého do vlastní místnosti, každému vytvořil iluzi společníka a separované je zamkl.

Úterý 7. července
Pupík s Benke našli skupinku trpaslíků, kteří utekli z dobyté pevnosti. Ti přislíbili pomoc s poražením Aldura. Dali informaci o skupině orků, kteří jsou proti tomu, aby používali Aldurovy předměty. Pupík orky kontaktoval a získal jejich spojenectví proti Aldurovi. Orkové se přidali k trpaslíkům a společně s Pupíkem a Benke se vydali do Aldurovy pevnosti.

Mezitím Igor našel ve svém pokoji padací dveře do stoky. Nina a Bárt taktéž. Bárt je vylomil a pak i ty od Niny a Igora. Stoku dál neprozkoumávali, vrátili se do svých pokojů a zamaskovali vylomené dveře.

Středa 8. července
Aldur dal Igorovi magické brnění (plátovou zbroj +3 s imunitou vůči nemagickým zbraním). Igor ho s pomocí Niny identifikoval a zjistil, že nepůjde sundat a bude mu odsávat životní energii. Aldur mu však řekl, že jen trochu, že se z toho bude stíhat vyspat. Igor mu uvěřil a nasadil si ji. Nině dal prsten, který dokáže kouzlit ohnivou kouli a další kouzla, Bártovi rukavice, které ruší efekt hození jedničky při útoku (critical miss). Kdo si předmět nasadí, je volný. Ostatní zůstávají uvězněni. Igor a Bárt si předměty nasadili, Nina odmítla.

Mezitím se Pupík, Benke, trpaslíci a orkové utábořili před Aldurovým sídlem. Igor s Bártem vyšli ven a shledali se. Benke se ptala, zda tam neviděli šifrovací klíč. Bárt se rozhodl vrátit a odlákat Aldura, aby se tam Pupík mohl podívat. Pupík se ale před tím od trpaslíků dozvěděl, že Aldur bude pravděpodobně mít někde aparát na přesměrovávání vysáté životní energie, a že porazit ho mohou, když toto zničí.
Bárt se vrátil do Aldurova sídla, několika otázkami ho odlákal, a Pupík se skrytě podíval do jeho pracovny. Klíč tam našel a vzal ho i s poznámkovou knihou. Pak prozkoumal laboratoř, knihovnu, sklad, rituální místnost a nakonec došel ke svatyni se studní.
Vysvobodil Ninu ze zamčené komnaty, Nina zrušila zámek na dveřích do svatyně, Pupík ji pak mechanicky otevřel a společnými silami ji narušili.
Zavolali Bárta a všechny ostatní na pomoc, ale než se vchod zavřel, stihli projít jen Bárt a 3 trpaslíci. Zbytek se dal do otvírání brány.
V chodbě byl opět přízrak. Bárt ho jednou ranou skolil a jdou teď na pomoc Pupíkovi a Nině.
Ti se oba zneviditelnili, mág vypl magické osvětlení a přihnal se do svatyně, kde byli Pupík s Ninou, oba zneviditelnění.
Pupík Aldura zezadu bodl dýkou, načež Aldur do místnosti vrhl ohnivou kouli.
Ta Ninu zabila a Pupíka skoro. Pupík vypil léčivý lektvar a nastala přestřelka mezi Pupíkem a Aldurem, než do místnosti dorazil Bárt se skupinou trpaslíků a orků. Bárt vida nebezpečnost situace se obrátil na úprk, Aldur bleskem usmažil jednoho trpaslíka, Bárt se vrátil a zatím Pupík s jedním z trpaslíků Aldura udolali. Tím se uvolnil zámek vchodových dveří a vstoupili všichni ostatní.
Chvíli truchlili nad mrtvou Ninou, než Benke napadlo dát na Ninino tělo Aldurův amulet a dát krystaly zpět na místo, kde levitovaly. Ninu to skutečně oživilo a pomalu se začala zotavovat, ačkoliv měla škaredé popáleniny.
Igor do svého nekonečného batohu nacpal všechen Aldurův movitý majetek.
Nina postoupila na 5. úroveň a začala se hned učit z Aldurovy knihovny ohnivou kouli.
Družina se odebrala s trpaslíky do jejich ležení.

Čtvrtek 9. července
Družina strávila den u trpaslíků, Igor vynalezl s jejich ponmocí recepturu na oslepovací granát, Nina se naučila skupinovou neviditelnost.

Pátek 10. července
Nina se začala učit létání.
Igor se vrátil pro Aldurovu hlavu a vydali se všichni k trpasličí pevnosti. Vyzvali orky ke kapitulaci a jako argument použili Aldurovu hlavu a ledovou bouři, kterou seslala ze svitku Nina.
Orkové přistoupili na vyjednávání. Jednal Bárt s vůdcem trpasličich uprchlíků na jedné straně a orčí náčelník se šamanem na druhé. Orkové byli ochotni opustit pevnost, ale chtěli si nechat zlato. Trpaslík jim byl ochoten nechat jen zlato zabavené zajatcům, zlato z bankovní pokladny měli nechat tam. Spor se rozhodl soubojem náčelníka s Bártem, který dopadl ve prospěch Bárta.
Orkové se sbalili a odtáhli.

Skupina spolu s trpaslíky znovuobsadila pevnost.

Sobota 11. července
Nina se učí kouzlu spěch (haste).
Společně s trpaslíky oslavili dobytí pevnosti, Benke představila svůj plán, Nina si nechala udělat malý příruční poker.

Neděle 12. července
Nina se učí Zadržení osoby (hold person).

Družina jde směrem na Louny. Uprostřed cesty přespává.

Pondělí 13. července
Nina se učí čarodějnému zámku (Wizard Lock).

Družina pokračuje k Lounům. Večer přijíždí do města. V hospodě se seznamuje s vůdcem Železných vlků. Dozvídají se, že jim přestaly fungovat magické zbroje, které sebraly padlým orkům. Kvůli tomu se teď strachují o svoji nadcházející zakázku. Karavana splečnosti Záruba a syn platí velmi dobře a pravidelně za ochranu na cestě. Dlouhodobě měla kontrakt Oranžová hlídka -- konkurence Železných vlků, ale díky magickým předmětům získali Železní vlci převahu a díky tomu i kontrakt na ochranu karavany. Po Aldurově smrti magické předměty přestaly fungovat a Železní vlci se obávají, že Oranžová hlídka udeří a získá kontrakt zpět. Bárt vůdci Vlků povyprávěl, jak porazili Aldura a tím zrušili moc jeho předmětů. Vlk proto družině dává za vinu svoje oslabení a vyzval je, aby jim pomohli. Bárt souhlasil, ale vstoupil do toho Pupík a řekl si o podíl z odměny. Domluvili se na 200 pro každého (Pupíka, Bárta a Ninu; Igor se dočasně odpojil). Plácli si a mají se sejít pozítří za rozbřesku při příjezdu karavany u městských bran.

Úterý 14. července
Nina se učí kouzlu Ventriloquism (mluvení z různých stran).

Družina strávila den přípravami a nákupy.

Středa 15. července

Družina se za rozbřesku setkala s Železnými vlky a s karavanou u městských bran. Karavana si dvě hodiny odpočine a bude pokračovat v cestě.

Hned za městem karavanu zastavila Oranžová hlídka a jejich vůdkyně trvala na tom, že přebírají karavanu pod svoji ochranu, protože na cestě prý útočí obři, a Železní vlci nejsou kompetentní se jim postavit.
Družina se z Bártovy iniciativy postavila za Železné vlky, což Oranžová hlídka akceptovala a odjeli, ovšem myjí si ruce od krveprolití.
První den cesty proběhl jinak klidně.

Čtvrtek 16. července
Nina se učí kouzlu jasnozřivost.

Kolem desáté dopolední karavanu napadla skupina čtyř obrů. Železní vlci se ve strachu schovali za karavanu. Nina zakouzlila přelud obřích ryb, aby obry zmátla. Pupík se marně pokoušel vyjednávat. Po nějaké chvíli se Železní vlci přeci jenom přidali do boje. Obři měli obrovskou smůlu a tak obránci karavany obry porazili beze ztrát. Jen rekrut Železných vlků utrpěl zranění, které ale Bárt zmírnil léčivým lektvarem. Dva obři padli, jeden uprchl a vrhač kamenů se vzdal. Notně k tomu přispěla Ninina kouzla síť a dobře mířené magické střely.
Pupík byl trochu zmatený, protože se mu nechtělo bojovat, pokusy o jednání se nezdařily, a tak střídavě střílel, utíkal a různě se o něco pokoušel. V boji tentokrát opravdu hodně zasáhla náhoda v neprospěch obrů, Ninina magie a také trochu laciný útěk jednoho z obřích rváčů.

Po boji k obřímu vrhači kamenů přispěchal Bárt, aby se od něho dozvěděl, co je vyhnalo z hor. Obr na Bárta udělal léčku, odvedl jeho pozornost a utekl do lesa. Bárt se ho pokusil zasáhnout dvěma šípy, ale obr vykličkoval. Nina vyslala Mlsku, aby obra pozorovala, a když zjistila, že je přeživní obři nepronásledují, přivolala ji zpět. Karavana přenocovala ve vesnici.

Pátek 17. července
Karavana se vydala dál na cestu k Týnu. Dostihl ji vyčerpaný muž na zpěněném koni. Nina mu jela naproti a muž se představil jako posel a požádal Ninu o doručení zásilky do Týna. Nezná jméno adresáta, ale ví, že bývá na večírcích, nosí vínovou barvu, zajímá se o cestování, je postarší s bradkou a voní po hřebíčku.

Karavana dorazila do Týna, Železní vlci dostali odměnu a našim hrdinům vyplatili smluvenou částku 200 každému. Bárt si nechal na zakázku vyrobit přílbu, která by magicky uzavírala vízor při blížícím se projektilu nebo zbrani. Nina nechala pro Mlsku ušít společenské šaty. Večer potkali mladého kouzelníka Zoubka, který se s nimi dal do řeči.

Sobota 18. července
Nina se učí kouzlu trvalé světlo (continual light).

Setkávají se se Zoubkem v knihovně a na obědě.

Při obědě, kterého se účastní Nina, Bárt a pupík, se z kuchyně začnou ozývat divné zvuky a obsluha horečně uklidňuje hosty, že se objednávky trochu pozdrží, ale hned bude zase vše v pořádku. Bárt se jde podívat, co se v kuchyni děje, a vidí hejno skřítků, jak dělají nepořádek, rozbíjejí a rozhazují věci. Bárt jednoho nakopne do zadku a ten prolítává oknem do ulice. Přidává se Nina a společně se je snaží chytat. Nina kouzlí uspání, Bártův vlček používá svoji schopnost zastrašujícího vrčení a tak jich většinu pochytávají do velkého džbánu. Až mají chycené všechny, snaží se Pupík zjistit, co se stalo, ale majitel dělá, že neví. Nina jde koupit klec, jenoho vytahuje z džbánu a zjišťuje, že jich v něm ubylo. Jednoho skřítka vyslýchá, ten řekne o čaroději, který je přivolal, a rozplývá se v obláčku kouře.

Nina se Zoubka na toho čaroděje ptá, ten řekne, že je to jeho učitel. Nina si k němu jde tedy koupit lektvar a při té příležitosti se ho doptává, o co šlo. Čaroděj ji pochválí za vyšetřovací schopnosti a praví, že jde o spor, kdy ho hostinský na veřejnosti urazil, takže se chtěl pomstít. Nina se do toho dál nešťourá.

Večer Ninu zve Zoubek do klubu, kde společnost Nina učí poker. Veverka opět dominuje a vyhrává 10 stříbrných za 10 vsazených. Bárt se připojuje a hraje kulečník.

Neděle 19. července
Nina se učí kouzlu blesk.

Nina pro Pupíka tvoří baterku zakouzlením trvalého světla na knoflík v otviratelné krabičce.

Bárt se shání po práci osobního strážce. Najímá si ho místní numismatik, který plánuje třídenní výstavu mincí. Začíná se dnes vernisáží. Bárt si bere nátělník s kravatou a prsním plátem, aby vypadal společensky a přitom ukázal svaly. Všiml si, jak se kolem jedné mince dlouho ochomýtá jeden návštěvník a rozhlíží se, zda se někdo dívá. Bárt se k němu přiblížil a tím ho odradil od krádeže.

Pondělí 20. července

Nina učí Zoubka magické střele.

Bárt dál hlídá na výstavě mincí. Nastává situace, kdy se tvoří hloučky kolem mincí, a Bárt nemá přehled, jestli někdo něco nekrade. Tak hloučky pravidelně obchází a mezití někdo ukradne minci bokem. Bárt si toho všimne, zavírá dveře a zahajuje pátrání. Někteří přítomní se ale nechtějí nechat prohledat. Navíc při vyšetřování mizí další mince. Bárt tedy volá Ninu, ta kouzlí Nalezení předmětu a na základě výsledku obviňuje jednoho z přítomných. Ten se ohrazuje a chystá se rozezleně odejít. Bárt ho chytá a násilně prohledává. Nachází dvě ukradené mince, tak ho nechává hlídat, a jde pro stráže. Dotyčný se snaží uprchnout, tak ho Nina uspává. Akce se po příchodu strážných do večera rozpouští.

Nina jde vyzvednout šaty pro veverku. Veverka v šatech má u švadleny plnou pozornost všech přítomných. Tak z legrace vychrlí oheň z úst a všechny vyleká.

Večer se pokračuje ve výstavě mincí, ale noví návštěvníci se zajímají víc o Bárta než o mince.

Úterý 21. července

Bárt jde hlídat na poslední část výstavy, tentokrát probíhá vše hladce.

Nina si jde nechat udělat společenský účes a obléká veverku do šatečků. Bárt si shání pozvánku na večírek od numismatika.

Na večírku se Nina s Bártem snaží najít adresáta dopisu, ale nejde jim to. Až po dlouhém hledání a vyptávání se dostává Nina do sklepa, kde ho nachází a dopis předává opilému Mistru Hynkovi. Hynek jí za odměnu dává heslo pro průchod přes stráže do svého domova, kde má sbírku předmětů týkajících se dopravních prostředků. Heslo je "Keramický pudl".

Pozdě v noci začínají účastníci večírku hromadně usínat. Někdo do domu vpustil uspávací plyn. Nina s Bártem se vzpamatovávají a jdou rychle nahoru vyvětrat. Nina krom toho bere nahoru Zoubka. Z okna vidí dvě postavy v černém s maskami. Hlavním vchodem vcházejí takovétéž postavy a odkrádají uspané hosty a vylupují vilu. Nina s Bártem a Zoubkem s nimi bojují a vyhrávají. Přeživší lupiče svazují, budí hosty, a vše se vyjasňuje. Opět jsou za hrdiny večera a všichni zúčastnění jim vyjadřují dík a závazek.

Středa 22. čerevnce - Pupíkovy narozeniny

Nina se učí kouzlu trvalá temnota (opak od continual light)

Po náročném večírku Nina s Bártem spali do dopoledne. Nina dala Pupíkovi jako dárek kouzelnou lucernu, kterou vyrobila a šla se do knihovny rozloučit se Zoubkem. Ten byl z jejího odchodu smutný a přál si, aby se zase ukázala nebo mu aspoň někdy napsala.

Když se chystali k odjezdu z města, poprosil je asi 10letý kluk o pomoc. Jeho rodinu trápil prokletý svícen. Družina se s rodinou setkala. Mladá matka u kolébky ve skrovném domě, několik dětí pobíhalo venku, statný otec s knírem a kruhy pod očima. Neochotně se nechal od syna přemluvit, aby přijal pomoc. Vypověděl, že na cestě z města Moinz v kapličce vzal kouzelný svícen, který sice září jako denní světlo a neubývá mu vosku, ale jeho odcizením pohněval ducha v kapličce. Ten ho teď každou noc pronásleduje a nedá mu spát. Vrátit ho nemůže, protože duch na něho u kapličky útočí, takže vrátit ho může jen někdo, kdo dokáže duchově hněvu odolat, než svícen vrátí na oltář.

Družina souhlasila, že pomůže, Nina svícen převzala a pokusila se naň zakouzlit ze svitku odstranění prokletí, bez efektu. Zakouzlila též detekci magie a potvrdilo se, že svícen je celý magický. Vydali se tedy směrem na Moinz, kam tak jako tak měli cestu, aby svícen vrátili.

Na cestě, když šli kolem velkých jeskyní, poprosila Mlska Ninu, jestli by jí nepomohla nasbírat vajíčka ptáků, kteří v jeskyních hnízdí -- veverka na ně měla velkou chuť. Nina tedy šla s Mlskou do jedné z jeskyní a zjistila, že hnízda jsou v úzkých jeskynních chodbách, kam se nedostane. Mlska sama se ale k hnízdům bála. Poprosili tedy Pupíka zda by při své mrštnosti veverku k hnízdu nedoprovodil. Pupík to pro Mlsku učinil, přičemž se Mlsčin strach ukázal opodstatněným. Ze zákoutí jeskynní chodby se vyřítil velký brouk s ještě většími kusadly. Mlska se rychle schovala za Pupíka, který už už musel s broukem bojovat. Nina ale veverce poradila, aby na brouka zakouzlila spánek, což brouka vyřadilo z akce. Pupík brouka svázal a vzal s sebou, zatímco Mlska pojedla vajíčka a dvě dala Pupíkovi, aby si je pak uvařil.

Bárt si usmyslel, že zkusí najít něco cenného, tak dvakrát prohledal okolí. Jednou našel rozbitou láhev, podruhé ohryzek. Nina to taky zkusila a našla celou prázdnou láhev.

Když se brouk probudil, Nině se jí ho zželelo a pustila ho na svobodu, byť za něho jistě mohli utržit mnoho peněz.

Večer se utábořili a Ninu v noci ve snu navštívil rozzlobený duch, snaže se ji uškrtit. Nina měla v zásobě ještě magickou střelu, kterou ho ve snu odrazila.

Čtvrtek 23. července.

Družina došla k odbočce z hlavní cestu ke kapličce, vydali se tedy tam. Nina na všechny zakouzlila neviditelnost, čímž se vyhli útokům ducha, a vrátila svícen na oltář. Duch se uklidnil a všem (včetně nepřítomného Igora) požehnal na rok přidáním dvou životů.

Když se vrátili na hlavní cestu, narazili na skupinu asi 20 trpaslíků. Benke v nich rozpoznala konvoj do trpasličí říše, který určitě bude u sebe mít nějaké bankovní dokumenty. Kdyby se jí podařilo jeden s pomocí klíče pozměnit, dalo by to pádný argument pro změnu systému, kterou navrhuje. Družina se tedy k trpaslíkům přidala. Aby je rozptýlili, konzultoval s nimi Pupík svoje šperky a materiál, z něhož byly udělané, Nina jim dala meruňkovici z Branky a také ukazovala kousky s veverkou. I Bárt se zapojil. Nakonec Pupík vystrojil hostinu s vajíčky, která jí dala veverka. Vajíčka trpaslíci rozpoznali jako od duhového strnada, což je podle nich jedna z nejvzácnějších lahůdek, která se dává jako královský dar. Pohodovali tedy s nimi. To dalo družině čas, aby Pupík jednomu z trpaslíků vzal jeden bankovní dokument, Benke z něho udělala pozměněnou kopii, zašifrovala, a Pupík ho zase vrátil. Vrácení se nepodařilo provést nepozorovaně, ale nicméně se zdařilo a družina se s trpaslíky zase rozloučila.

Bárt s veverkou se mezitím rychle vrátili pro další vajíčka, když zjistili, že má takovou hodnotu.

Na večer pak došli do Chomutova, posledního slovanského města. V hospodě zaslechli, že v Reichenbachu, hned za humny v germánském městě mají velké množství uhlí, které přichází vniveč, a že by bylo velmi užitečné ho odtamtud přinést. Nechtěli se do toho ale zapojovat a mít s tím cokoliv společného.

Pátek 24. července

V Chomutově si pronajali na trhu stánek a zkusili prodat 10 vzácných vajíček, co Bárt s Mlskou nasbírali.

Neděle 26. července

Zájemce se objevil až 3. den. Nina s Bártem nebyli zkušenými vyjednavači, takže nabídli vajíčka pod cenou. Pupík se jim snažil pomoct, ale kupující to poznal a stáhl se. Později vyslal jednoho ze své družiny, aby vajíčka koupil. Dohodli se na 30 zlatých za vajíčko.

Družina se vydala dál na západ. Přešli vrchol obchodní cesty, překročili hranice slovanského a germánského území a dorazili do Reichenbachu. Tam je překvapila striktní uklizenost. Před vstupem do města se šli podívat na ceremoniální místo na kopci, kde se připravovala slavnost boha Donara. Střed byl vysypán uhlím, místo bylo oplocené, s lavicemi a výčepem. Dominovala mu socha Donara s kladivem a bleskem.

Čtyři stráže se k hrdinům chovali přezíravě a povýšenecky jako ke slovanské svoloči. Bárt se chtěl poprat, ale nakonec vycouval. Družina strávila den v Reichenbachu bez zásadních komplikací.

Pondělí 27. července

Večer se koná slavnost. Hrdinové šli s davem, ale Bárta nechtěli pustit dovnitř. Nina se zneviditelnila, ale Bárt je zatím bezradný.

Úterý 13. července

Igor potkává mnicha z Kamenice, jak bojuje s orkem. Zachraňuje ho a dozvídá se, že mnich jménem Gorazd je jedním z těch, kdo ho na dluh vzkřísili, když padl v boji s nájemným vrahem. Gorazd je teď na cestě do trpasličí říše s matrikou, kterou mají podle smlouvy s trpaslíky jednou za 10 let předat trpasličí centrále. Bohužel mu knihu vzali orkové a on ji nemá jak získat zpět ani dopravit do trpasličí metropole. Proto nabízí Igorovi, že když to udělá, bude mu odpuštěn dluh. Igor přijímá.

Středa 14. července

Igor dohání nad ránem orky, ocitá se nedopatřením přímo uprostřed jejich tábora, poráží je v boji a získává matriku, trpasličí pečetní prsten a několik Gorazdových drobností. Ty v Lounech odevzdává v chrámu a pokračuje směrem na západ k trpasličí říši.

Pondělí 27. července

Igor doráží k Reichenbachu a vida slavnost na kopci, jde se tam podívat. Potkává Bárta a spolu řeší, jak se dostat dovnitř. Igor použije svoji němčinu, prohlásí u brány, že vyznává Donara a je vpuštěn. Aby mohl dovnitř i Bárt, vyvolává chaos zakouzlením plošného ticha na vstupní bránu. Bárt využije okamžiku, že se ho nikdo nemůže na nic zeptat a nelze ani přivolat stráže, odžduchává strážného a vstupuje dovnitř.

Na slavnosti si každý účastník může Donarovým kladivem uhodit do kovadliny a pronést modlitbu. Igor i Bárt se účastní a prosí Donara o pivo zdarma na dalším ročníku.
Igor si nechává dát i na ruku Donarovo razítko.

Na slavnosti začalo pršet, kněz vyprosil hrom od Donara a účastenstvo se začalo rozprchávat. Družina přespala v Reichenbachu.

Úterý 28. července

Ráno se vydali dál na západ, po dvou dnech dorazili do Moinzu.

Čtvrtek 30. července

V Moinz se občerstvili v hosodě. Jak postupují na západ, je čím dál víc trpaslíků. V hospodě se s trpaslíky dali Igor a Benke do řeči. Benke si s jedním z nich povídala o matematice do pozdních nočních hodin, ještě až ostatní šli spát.

Pátek 31. července

Ráno šli nakupovat. Nina sehnala mast na veverčí tlapky, která způsobuje, že veverka nezanechává po 8 hodin stopy. Dál si Nina koupila kořalku a protijed, Bárt láhev vína a zlatý kalich a Igor kouzelný kompas.

Dopoledne zjistili, že zmizela Benke, ale nechala v hostinci svoje věci. Igor se doptal v hospodě a dostal info, že ji musel vidět číšník, který obsluhoval včera v noci. Igor se doptal, kde ho najde, a šel za jeho trpasličím mistrem, u něhož se učil. Na otázku o Benke zrudl v tváři a tvrdil, že nic neví. Igor mu pohrozil násilím, načež prozradil, že ji odvezl nějaký pan Eisenring a že jel směrem na Steinheim, kde bydlí, a to přes doly na jih od města.

Igor dal vědět ostatním členům družiny, vzali Benčiny věci, šifrovací klíč ovšem mezi nimi nebyl, a spěchali směrem k dolům.

Sobota 1. srpna

Dopoledne dorazili k malé důlní stanici s jednou budovou, posádkou dvou trpaslíků, zaparkovaným vozem a stanicí lanovky vzhůru do hor po strmém svahu. Lanovka byla na dvou párech kolejí s vozíky spojenými nahoře ocelovým lanem tak, že horní s rudou převážil ten spodní a tak se ruda spouštěla dolů. Posádka byla rozrušena tím, že spodní vozík byl rozbitý a ne zcela dole, nýbrž asi 20 metrů od země. Navíc potvrdili, že Benke a nějaký trpaslík se vezli nahoru a při jejich jízdě se naložený dolů jedoucí vůz rozbil prudkým nárazem od nebržděné jízdy.

Pupík vylezl k vozíku, uvázal tam lano a elegantně se slanil. Pak se Bárt, Igor a Pupík chytili lana a společnými silami stáhli vozík dolů. Pomohli ho potom posádce spravit a vyvezli se nahoru.

Nahoře jim potvrdili, že Benke s Eisenringem zde byli a šli do dlouhého tunelu skrz horu, který je ale dlouho nepoužívaný a je v něm kdejaká havěť.

Šli celý zbytek dne svítíce si lampami. Nina se vyspala na koni, ostatní zůstali beze spánku.

Neděle 2. srpna

Narazili na bandu goblinů, kteří požadují všechen jejich majetek
... a porazili je, byť s odřenýma ušima.

Pondělí 3. srpna

Vyšli z tunelu u opuštěné těžební stanice. Strmá stezička vedla ka potůčku a asi 5km proti jeho proudu viděli město. Pupík, Nina a Bárt se šli do potoka umýt od uhelného prachu. Igor spěchal k městu, kde uviděl armádu asi 100 orků, jak město obléhají s beranidlem. Počkal na ostatní a zatím se taky umyl.

Když se sešli na dohled k městu, rozhodli se proti orčí armádě zakročit. Igor s Bártem orky oslovili, Pupík s Ninou zůstali v pozadí. Igor orkům řekl, že chce do města, orkové že taky chtějí do města, vyloupit ho. Igor jim slíbil, že je do města zavede. Orkové k Igorovi a Bártovi poslali 11 svých mužů. Igor je zavedl za roh městských hradeb, vílím práškem přivolal z lesa smečku medvědů a krom dvou utekších skupinku orků zdolali. Bárt pak přilákal dalších 10 orků a mezi sebe a armádu hodil kouřovou bombu. Nina zatím zpoza rohu do armády zakouzlila ohnivou kouli, která smetla 15 z nich. Igor ke skupince 10 orků, která je u něho a u Bárta zakouzlil duchovní kladivo, které zaměstnává 5 z nich. Další dva padli bártovým mečem. Pupík vypil lektvar neviditelnosti a stojí na hradbách.
Zbývá celkem 65 orků.

5 trpasličích ozbrojenců vylezlo na hradby a začali po orcích střílet z kuší, vidouce, že mají možnost je odrazit. Nina do jejich hordy vrhla blesk a 20 jich usmažila. Bárt dalších 7 skolil kruhovou ranou mečem. Dali se na útěk a Bárt ještě jejich vůdce srazil k zemi šípem.

Trpaslíci otevřeli městskou bránu a divili se nad tím, že hrdinové, chtějíce se dostat do města, vyřešili svou situaci tím, že napadli obléhající armádu. Hrdinové se zeptali starosty na Eisenringa s tím, že jim unesl družku. Za dané situace hrdiny doprovodil se strážemi k němu domů a Eisenring se přiznal. Pupík mezitím našel Benke za oknem v prvním patře vyšplhav se po zdi nahoru. Vysvětlil Benke situaci a pro jistotu převzal klíč. Eisenring Benke předal družině, když se vyjádřila, že s ním zůstat nechce. Vymohl si ale, že si pořídí její obraz a požádal ji, ať ho korespondenčně zpraví o vývoji své mise.

Večer za postavami zašel starý trpasličí mudrc Skarnig Donnerbund a dal jim přečíst následující legendu:

"Z dálav se přivalí poutníci kamenní,
bez hněvu, leč nezastavitelní,
a pouhým prstu hnutím rozpráší ty, jenž město souží,
město, jež zubů nemá v čelisti."

Bárt správně odhadl, že to popisuje jejich čin. Přečetl další verš:

"Pokrm, jejž připraví, nezíská jásot, slávu,
ale v mdlém těle Staršího zamezí jiskry ztrátu."

Na základě něho navrhl, aby připravili pokrm a podle toho, zda bude mít efekt jako v legendě, potvrdí se nebo vyvrátí, zda se legenda na ně skutečně vztahuje. Pupík donesl tatranku, Bárt uvařil sluníčkovou omáčku s knedlíkem, Nina uvařila bylinkový vývar. Trpaslíkům skutečně jídlo moc nechutnalo, ale nemocného starce postavilo na nohy. Tím se platnost legendy na hrdiny potvrdila a Skarnig četl dál:

"Ti jediní odhrnou z města závoj noci,
jenž šupin ševelením svírá nás v pasti..."

Povyprávěl jim o drakovi, který rok co rok zužuje jejich město, pokaždé jsa na další rok uspán jen lidskou (trpasličí) obětí. Podle legendy jsou tedy právě oni těmi, kdo mohou kletbu zrušit. Aby jim napověděl jak, dal jim přečíst další pasáž legendy:

"... a hlad věčné hloubky znovu rozevře svůj chřtán,
lačný po šarlatu života, v rytmu, jenž nikdy neutichá.
Pán nebeských sklepů, vážený a děsem obtěžkán,
nezemře, ani neodejde, dokud jeho žízeň trvá.

Není zlý, leč vázán, není svobodný, dokud krev nepromluví.

Avšak krev z pleše či z hory, z břicha ani z měchu,
mu není pokrmem, jen svárem a kouřem.
Jedině krev listí, prastará a přímá, v čase nezkalená,
zrozená v lesním světle, a pěstěná v útlém, světlém těle,
která pamatuje, jak tančit v svitu luny,
krev, co uchem nebe probodává,
naplní míru a rozlomí pečeť.

Avšak ruka, jež drží dýku proti jinému,
je jako stín nad studnou: hluboký, ale bez vody.
Jedině dlaň, jež obrací ostří k sobě,
slyší ozvěnu v srdci plamenů.
Až bolest bude z vůle, a krev bez pout,
draka sevře ticho, on odvrátí zrak a vzlétne k úsvitu."

Nina z toho dovodila, že je potřeba, aby elf dobrovolně prolil svoji krev a nabídl ji drakovi. Vztáhla si to k sobě osobně, takže se chystá se za drakem vypravit na vrchol vysoké hory u města.

úterý 4. srpna

Ráno si nakoupili: Nina batoh nekonečného prostoru a Mlsce korálek proti útokům predátorů a prstýnek odolnosti proti žáru. Prodala také část elfích šperků, neboť zde za ně zaplatili víc. Bárt prodal svůj zlatý kalich.
